{
  "1": [
    "Keďže sa už mnohí pokúsili po poriadku vyrozprávať udalosti, ktoré sa u nás stali,",
    "ako nám ich podali tí, čo ich od začiatku sami videli a stali sa sluhami Slova,",
    "aj ja som sa rozhodol, že ti to, vznešený Teofil, po dôkladnom preskúmaní všetkého, od počiatku verne rad-radom opíšem,",
    "aby si poznal spoľahlivosť učenia, do ktorého ťa zasvätili.",
    "Za čias judského kráľa Herodesa bol istý kňaz menom Zachariáš z Abiášovej kňazskej triedy. Jeho žena bola z dcér Áronových a volala sa Alžbeta.",
    "Obaja boli spravodliví a nábožní pred Bohom a bezúhonne zachovávali všetky Božie prikázania a ustanovenia.",
    "Nemali však deti, lebo Alžbeta bola neplodná a obaja boli v pokročilom veku.",
    "A stalo sa, keď Zachariáš konal kňazskú službu pred Bohom, lebo prišiel rad na jeho triedu,",
    "že podľa zvyku kňazského úradu lósom mu pripadlo vojsť do Pánovej svätyne a priniesť kadidlovú obetu.",
    "V čase kadidlovej obety sa vonku modlilo veľké množstvo ľudu.",
    "Tu sa mu zjavil Pánov anjel; stál na pravej strane kadidlového oltára.",
    "Keď ho Zachariáš videl, zarazil sa a zachvátil ho strach.",
    "Ale anjel mu povedal: \"Neboj sa, Zachariáš, lebo tvoja modlitba bola vyslyšaná, tvoja manželka Alžbeta ti porodí syna a dáš mu meno Ján.",
    "Budeš sa radovať a plesať a jeho narodenie poteší mnohých.",
    "Lebo on bude veľký pred Pánom. Víno a opojný nápoj piť nebude a už v matkinom lone ho naplní Svätý Duch.",
    "Mnohých synov Izraela obráti k Pánovi, ich Bohu.",
    "Pôjde pred ním s Eliášovým duchom a mocou, aby zmieril otcov so synmi, aby obrátil neposlušných na cestu spravodlivých a pripravil Pánovi dokonalý ľud.\"",
    "Zachariáš povedal anjelovi: \"Podľa čoho to poznám? Veď ja som starec a moja žena je v pokročilom veku.\"",
    "Anjel mu odpovedal: \"Ja som Gabriel, stojím v službe pred Bohom a bol som poslaný hovoriť s tebou a oznámiť ti túto dobrú zvesť.",
    "Pozri, budeš nemý a nebudeš môcť hovoriť až do dňa, keď sa toto stane, lebo si neveril mojim slovám, ktoré sa splnia vo svojom čase.\"",
    "Ľud čakal na Zachariáša a divil sa, že sa tak dlho zdržuje vo svätyni.",
    "Ale keď vyšiel, nemohol k nim prehovoriť a oni pochopili, že mal vo svätyni videnie. Dával im znaky a zostal nemý.",
    "Len čo sa skončili dni jeho služby, vrátil sa domov.",
    "Po týchto dňoch jeho manželka Alžbeta počala, skrývala sa päť mesiacov a hovorila:",
    "\"Toto je Pánovo dielo; teraz sa mu zapáčilo zbaviť ma hanby pred ľuďmi.\"",
    "V šiestom mesiaci poslal Boh anjela Gabriela do galilejského mesta, ktoré sa volalo Nazaret,",
    "k panne zasnúbenej mužovi z rodu Dávidovho, menom Jozefovi. A meno panny bolo Mária.",
    "Anjel prišiel k nej a povedal: \"Raduj sa, milosti plná, Pán s tebou.\"",
    "Ona sa nad jeho slovami zarazila a rozmýšľala, čo znamená takýto pozdrav.",
    "Anjel jej povedal: \"Neboj sa, Mária, našla si milosť u Boha.",
    "Počneš a porodíš syna a dáš mu meno Ježiš.",
    "On bude veľký a bude sa volať Syn Najvyššieho. Pán Boh mu dá trón jeho otca Dávida.",
    "Naveky bude kraľovať nad Jakubovým rodom a jeho kráľovstvu nebude konca.\"",
    "Ale Mária povedala anjelovi: \"Ako sa to stane, veď ja muža nepoznám?\"",
    "Anjel jej odpovedal: \"Duch Svätý zostúpi na teba a moc Najvyššieho ťa zatieni. Preto aj toto dieťa bude sväté, bude to Syn Boží.",
    "Aj Alžbeta, tvoja príbuzná, počala syna v starobe. Už je v šiestom mesiaci. A hovorili o nej, že je neplodná!",
    "Lebo Bohu nič nie je nemožné.\"",
    "Mária odpovedala: \"Tu som. Ja som slúžka Pána, nech sa mi stane podľa tvojho slova.\" A anjel od nej odišiel.",
    "V tých dňoch sa Mária vydala na cestu a ponáhľala sa do istého judského mesta v hornatom kraji.",
    "Vošla do Zachariášovho domu a pozdravila Alžbetu.",
    "Len čo Alžbeta začula Máriin pozdrav, dieťa v jej lone sa zachvelo a Alžbetu naplnil Duch Svätý.",
    "Vtedy zvolala veľkým hlasom: \"Požehnaná si medzi ženami a požehnaný je plod tvojho života.",
    "Čím som si zaslúžila, že matka môjho Pána prichádza ku mne?",
    "Lebo len čo zaznel tvoj pozdrav v mojich ušiach, radosťou sa zachvelo dieťa v mojom lone.",
    "Áno, šťastná je tá, ktorá uverila, že sa splní, čo jej povedal Pán.\"",
    "Mária povedala: \"Z celej duše zvelebujem Pána",
    "a môj duch plesá v Bohu, mojom Spasiteľovi,",
    "lebo zhliadol na svoju nepatrnú slúžku. Odteraz blahoslavenou ma budú volať všetky pokolenia,",
    "lebo veľké veci vykonal na mne Všemohúci. Sväté je jeho meno.",
    "Zmilúva sa nad bohabojnými z pokolenia na pokolenie.",
    "Mocne zasiahol svojou rukou, navnivoč obrátil ľudí pyšného zmýšľania.",
    "Mocnárov zosadil z trónu a povýšil ponížených.",
    "Hladných zahrnul svojimi darmi a bohatých prepustil naprázdno.",
    "Ujal sa svojho sluhu, Izraela, pamätajúc na svoju milosrdnú lásku",
    "voči Abrahámovi a jeho potomstvu, ako to navždy prisľúbil našim otcom.\"",
    "Mária zostala s Alžbetou asi tri mesiace, potom sa vrátila domov.",
    "Alžbete nadišiel čas pôrodu a porodila syna.",
    "Jej susedia a príbuzní počuli, že jej Pán prejavil svoje veľké milosrdenstvo, a radovali sa s ňou.",
    "Stalo sa na ôsmy deň, že prišli obrezať chlapca. Chceli mu dať meno Zachariáš po jeho otcovi.",
    "Ale jeho matka sa ujala slova a povedala: \"Nie. Bude sa volať Ján.\"",
    "Povedali jej: \"Veď v tvojom príbuzenstve sa nik takto nevolá.\"",
    "Dali znak otcovi, ako ho chce nazvať on.",
    "Vypýtal si tabuľku a napísal: \"Jeho meno je Ján.\" A všetci sa divili.",
    "Hneď sa mu rozviazali ústa a jazyk i prehovoril a velebil Boha.",
    "Strach sa zmocnil všetkých ich susedov a všade po judských horách sa hovorilo o týchto udalostiach.",
    "Všetci, čo to počuli, vštepili si to do srdca a vraveli: \"Čím len bude tento chlapec?\" Vskutku ruka Pánova bola s ním.",
    "Jeho otca Zachariáša naplnil Svätý Duch a takto prorokoval:",
    "\"Nech je zvelebený Pán, Boh Izraela, lebo navštívil svoj ľud a vykúpil ho.",
    "Vzbudil pre nás mocného Spasiteľa, z rodu Dávida, svojho sluhu,",
    "ako prisľúbil pred dávnymi vekmi ústami svojich svätých prorokov,",
    "že nás oslobodí od nepriateľov, z rúk tých, čo nás nenávidia.",
    "Prejavil milosrdenstvo našim otcom, pamätajúc na svoju svätú zmluvu,",
    "na prísahu, ktorou sa zaviazal nášmu otcovi Abrahámovi,",
    "že nás vyslobodí z rúk nepriateľov a dopraje nám bez obavy vzdávať mu úctu:",
    "sláviť bohoslužby a dokonale plniť prikázania po celý život v jeho prítomnosti.",
    "A ty, chlapček, budeš sa volať prorokom Najvyššieho, lebo pôjdeš pred Pánom pripraviť mu cesty",
    "a privádzať jeho ľud ku spáse poučovaním a odpúšťaním hriechov.",
    "Vďaka milosrdnej láske nášho Boha navštívi nás slnko z výsosti,",
    "aby osvietilo tých, čo žijú v tmách a v tieni smrti a priviedlo naše kroky na cestu pokoja a šťastia.\"",
    "Chlapec rástol a jeho duch mocnel. Žil na púšti až do dňa, keď verejne vystúpil pred Izrael."
  ],
  "2": [
    "V tých dňoch vyšiel rozkaz od cisára Augusta vykonať súpis ľudu po celom svete.",
    "Tento prvý súpis sa konal, keď Sýriu spravoval Kvirínius.",
    "Všetci išli dať sa zapísať, každý do svojho mesta.",
    "Vybral sa aj Jozef z galilejského mesta Nazareta do Judey, do Dávidovho mesta, ktoré sa volá Betlehem, lebo pochádzal z domu a rodu Dávidovho,",
    "aby sa dal zapísať s Máriou, svojou manželkou, ktorá bola v požehnanom stave.",
    "Kým boli tam, nadišiel jej čas pôrodu.",
    "I porodila svojho prvorodeného syna, zavinula ho do plienok a uložila do jasieľ, lebo pre nich nebolo miesto v hostinci.",
    "V tom istom kraji boli pastieri, ktorí v poli nocovali a strážili svoje stádo.",
    "Zrazu zastal pri nich Pánov anjel a ožiarila ich Pánova sláva. Zmocnil sa ich veľký strach,",
    "ale anjel im povedal: \"Zvestujem vám veľkú radosť, ktorá bude pre všetok ľud.",
    "Dnes sa vám v Dávidovom meste narodil Spasiteľ, Kristus Pán.",
    "A toto vám bude znamením: nájdete dieťatko zavinuté do plienok a uložené v jasliach.\"",
    "A hneď sa k anjelovi pripojilo množstvo nebeských vojov spievajúcich chvály Bohu:",
    "\"Sláva Bohu na výsostiach a na zemi pokoj ľuďom, v ktorých má zaľúbenie.\"",
    "Keď anjeli odišli od nich do neba, pastieri si povedali: \"Poďme až do Betlehema a pozrime, čo sa to stalo, čo nám oznámil Pán.\"",
    "Ponáhľali sa teda a našli Máriu, Jozefa i dieťa uložené v jasliach.",
    "Keď ho videli, vyrozprávali, čo im bolo povedané o tomto dieťati.",
    "A všetci, ktorí to počúvali, divili sa tomu, čo im pastieri rozprávali.",
    "Ale Mária zachovávala tieto slová a premýšľala o nich vo svojom srdci.",
    "Medzitým sa pastieri vrátili, oslavujúc a chváliac Boha za všetko, čo počuli a videli; všetko sa stalo, ako im bolo povedané.",
    "Po ôsmich dňoch, keď prišiel čas jeho obriezky, dali mu meno Ježiš, meno, ktoré anjel označil ešte pred jeho počatím.",
    "Keď uplynuli podľa Mojžišovho Zákona dni ich očisťovania, priniesli ho do Jeruzalema, aby ho predstavili Pánovi,",
    "ako je napísané v Pánovom Zákone: Každý prvorodený chlapec bude zasvätený Pánovi,",
    "a aby priniesli obetu, ako káže Pánov Zákon, pár hrdličiek alebo dva holúbky.",
    "V Jeruzaleme žil vtedy človek menom Simeon, muž statočný a nábožný, ktorý očakával útechu Izraela, a Duch Svätý spočíval na ňom.",
    "Jemu Duch Svätý vyjavil, že nezomrie, kým neuvidí Pánovho Mesiáša.",
    "Vedený Duchom prišiel do Chrámu. A keď rodičia prinášali dieťa Ježiša, aby splnili na ňom predpisy Zákona,",
    "vzal ho aj on do svojho náručia a velebil Boha slovami:",
    "\"Zvrchovaný Pane, teraz prepúšťaš svojho sluhu v pokoji, podľa svojho slova.",
    "Lebo som videl na vlastné oči toho, ktorý prináša tvoju spásu,",
    "ktorú si pripravil pred tvárou všetkých národov:",
    "svetlo na osvietenie pohanov a slávu Izraela, tvojho ľudu.\"",
    "Jeho otec a matka sa divili tomu, čo sa o ňom hovorilo.",
    "Simeon ich požehnal a povedal Márii, jeho matke: \"Pozri, toto dieťa privedie pád a pozdvihnutie pre mnohých v Izraeli; bude znamením, ktorému budú odporovať,",
    "aby vyšlo najavo zmýšľanie mnohých sŕdc. A tvoju vlastnú dušu prenikne meč.\"",
    "Bola tam prorokyňa Anna, Fanuelova dcéra, z Aserovho kmeňa. Bola to veľmi stará žena. Od svojho panenstva žila so svojím mužom sedem rokov,",
    "potom sama ako vdova do osemdesiateho štvrtého roku. Z Chrámu neodchádzala, vo dne, v noci slúžila Bohu pôstom a modlitbami.",
    "Práve v tú chvíľu prišla aj ona, velebila Boha a hovorila o dieťati všetkým, čo očakávali oslobodenie Jeruzalema.",
    "Keď vykonali všetko, čo bolo predpísané v Pánovom Zákone, vrátili sa do Galiley, do svojho mesta Nazareta.",
    "Dieťa rástlo a mocnelo, plné múdrosti, a Božia milosť spočívala na ňom.",
    "Jeho rodičia chodievali každý rok do Jeruzalema na sviatok Paschy.",
    "Keď mal dvanásť rokov, vykonali si púť ako zvyčajne.",
    "Keď sa dni slávnosti skončili a oni sa vracali domov, zostal chlapec Ježiš v Jeruzaleme, čo jeho rodičia nezbadali.",
    "Nazdávajúc sa, že je v sprievode, prešli deň cesty. Hľadali ho medzi príbuznými a známymi,",
    "ale nenašli ho. Vrátili sa teda do Jeruzalema a tam ho hľadali.",
    "Po troch dňoch ho našli v Chráme. Sedel medzi učiteľmi, počúval ich a kládol im otázky.",
    "Všetci, čo ho počuli, žasli nad jeho rozumnosťou a odpoveďami.",
    "Keď ho zazreli, stŕpli od údivu a jeho matka mu povedala: \"Syn môj, čo si nám to urobil? Pozri, tvoj otec a ja sme ťa s bolesťou hľadali!\"",
    "On im odpovedal: \"Prečo ste ma hľadali? Nevedeli ste, že mám byť v dome svojho Otca?\"",
    "Ale oni nerozumeli slovo, ktoré im povedal.",
    "Potom sa s nimi vrátil do Nazareta a bol im poslušný. A jeho matka zachovávala všetky tieto veci vo svojom srdci.",
    "Ježiš rástol v múdrosti, vo vzraste a milosti pred Bohom a pred ľuďmi."
  ],
  "3": [
    "V pätnástom roku vlády cisára Tibéria, keď Poncius Pilát spravoval Judeu a Herodes bol tetrarchom v Galilei, jeho brat Filip tetrarchom v Itúrei a trachonitidskom kraji a Lyzaniáš tetrarchom v Abilene,",
    "za veľkňazov Annáša a Kajfáša zaznelo na púšti Božie slovo Jánovi, Zachariášovmu synovi.",
    "Chodil po celom okolí Jordánu a hlásal krst pokánia na odpustenie hriechov,",
    "ako je napísané v knihe slov proroka Izaiáša: Hlas volajúceho na púšti: Pripravte cestu Pánovi, vyrovnajte mu chodníky!",
    "Každá dolina nech sa zaplní a nech sa zníži každý vrch a kopec. Cesty kľukaté nech sú vyrovnané a cesty hrboľaté nech sú hladké.",
    "A každý človek uvidí Božiu spásu.",
    "Zástupom, čo prichádzali, aby sa mu dali pokrstiť, hovoril: \"Plemeno vreteníc, kto vám ukázal, ako uniknúť nastávajúcemu hnevu?",
    "Prinášajte teda ovocie hodné pokánia a nenamýšľajte si: ‚Naším otcom je Abrahám‘ – lebo vravím vám: Boh môže Abrahámovi vzbudiť deti aj z týchto kameňov.",
    "Sekera je už priložená na korene stromov. A každý strom, ktorý neurodí dobré ovocie, bude vyťatý a hodený do ohňa.\"",
    "Zástupy sa ho pýtali: \"Čo teda máme robiť?\"",
    "On im odpovedal: \"Kto má dve tuniky, nech dá tomu, čo nemá ani jednu, a kto má jedlo, nech urobí podobne!\"",
    "Aj mýtnici prišli, aby sa dali pokrstiť, a hovorili mu: \"Učiteľ, čo máme robiť?\"",
    "On im povedal: \"Nevymáhajte viac, ako vám určili!\"",
    "Pýtali sa ho aj vojaci: \"A čo máme robiť my?\" Vravel im: \"Nikoho netrápte, nikomu nekrivdite a buďte spokojní so svojím žoldom!\"",
    "Ľud žil v očakávaní a všetci si v duchu mysleli, že azda on je Mesiáš.",
    "Ale Ján dal odpoveď všetkým: \"Ja vás krstím vodou. No prichádza mocnejší, ako som ja. Ja nie som hoden rozviazať mu remienok na obuvi. On vás bude krstiť Svätým Duchom a ohňom.",
    "V ruke má vejačku, aby si vyčistil humno a pšenicu zhromaždil do svojej sýpky, ale plevy spáli v neuhasiteľnom ohni.\"",
    "A ešte aj všelijako inak napomínal ľud a hlásal mu evanjelium.",
    "Ján karhal tetrarchu Herodesa pre Herodiadu, manželku jeho brata, a pre všetko zlé, čo porobil,",
    "a Herodes dovŕšil všetko tým, že Jána zatvoril do väzenia.",
    "Stalo sa, že keď sa všetok ľud dával krstiť a keď bol pokrstený aj Ježiš a keď sa modlil, otvorilo sa nebo,",
    "zostúpil na neho Svätý Duch vo viditeľnej podobe ako holubica a z neba zaznel hlas: Ty si môj Syn; ja som ťa dnes splodil.",
    "Keď Ježiš začal účinkovať, mal asi tridsať rokov a bol – ako sa myslelo – syn Jozefa, ktorý bol synom Héliho,",
    "on Mattatov, on Léviho, on Melchiho, on Jannajov, on Jozefov,",
    "on Mattatiášov, on Amosov, on Naumov, on Esliho, on Naggajov,",
    "on Maatov, on Mattatiášov, on Semejov, on Jozechov, on Jódov,",
    "on Joananov, on Resov, on Zorobabelov, on Šealatielov, on Neriho,",
    "on Melchiho, on Addiho, on Kozamov, on Elmadamov, on Erov,",
    "on Jezuov, on Eliezerov, on Jorimov, on Mattatov, on Léviho,",
    "on Simeonov, on Júdov, on Jozefov, on Jonamov, on Eliakimov,",
    "on Meleov, on Menov, on Mattatov, on Namatov, on Dávidov.",
    "On Jesseho, on Obedov, on Boozov, on Salov, on Naasonov,",
    "on Aminadabov, on Adminov, on Arniho, on Hezromov, on Faresov, on Júdov,",
    "on Jakubov, on Izákov, on Abrahámov, on Tareho, on Nachorov,",
    "on Seruchov, on Ragavov, on Falekov, on Eberov, on Salu,",
    "on Kainamov, on Arfaxadov, on Semov, on Noemov, on Lamechov,",
    "on Matuzalemov, on Henochov, on Jaretov, on Maleleelov, on Kainamov,",
    "on Henosov, on Setov, on syn Adama, ktorý bol Boží."
  ],
  "4": [
    "Ježiš, plný Svätého Ducha, vrátil sa od Jordánu a Duch ho vodil po púšti",
    "štyridsať dní a diabol ho pokúšal. V tých dňoch nič nejedol a keď sa skončili, vyhladol.",
    "Tu mu diabol povedal: \"Ak si Boží Syn, povedz tomuto kameňu, aby sa stal chlebom.\"",
    "Ježiš mu odpovedal: \"Napísané je: Nielen z chleba žije človek.\"",
    "Potom ho diabol vyviedol vysoko, v jedinom okamihu mu ukázal všetky kráľovstvá sveta",
    "a povedal mu: \"Dám ti všetku moc a slávu týchto kráľovstiev, lebo mne bola odovzdaná a dám ju, komu chcem.",
    "Ak teda padneš predo mnou na tvár a budeš sa mi klaňať, všetko bude tvoje.\"",
    "Ježiš mu odpovedal: \"Je napísané: Pánovi, svojmu Bohu, sa budeš klaňať a jedine jemu budeš vzdávať božskú úctu!\"",
    "Potom ho zaviedol do Jeruzalema a postavil ho na vrchol Chrámu a povedal mu: \"Ak si Boží Syn, vrhni sa odtiaľto,",
    "veď je napísané: Prikázal svojim anjelom o tebe, aby ťa chránili,",
    "a ešte: Ponesú ťa na rukách, aby si si neurazil nohu o kameň.\"",
    "Ale Ježiš mu odpovedal: \"Je povedané: Nebudeš pokúšať Pána, svojho Boha!\"",
    "Keď diabol skončil všetko pokúšanie, do určeného času od neho odišiel.",
    "Ježiš sa vrátil do Galiley vyzbrojený silou Ducha a chýr o ňom sa rozniesol po celom kraji.",
    "Učil v ich synagógach a všetci ho oslavovali.",
    "Prišiel do Nazareta, kde bol vychovaný. Podľa svojho zvyku vošiel v sobotu do synagógy a vstal, aby čítal.",
    "Podali mu Knihu proroka Izaiáša. Keď knihu rozvinul, našiel miesto, kde bolo napísané:",
    "Duch Pánov spočíva na mne, lebo Boh ma zasvätil pomazaním, aby som doniesol Dobrú zvesť chudobným. Poslal ma oznámiť zajatým, že sú prepustení, a slepým, že sa im vracia zrak; utláčaných prepustiť na slobodu",
    "a ohlásiť Pánov milostivý rok.",
    "Potom knihu zvinul, vrátil ju posluhujúcemu a sadol si. Oči všetkých v synagóge sa upreli na neho.",
    "Vtedy im začal hovoriť: \"Dnes sa splnilo toto Písmo, ktoré ste práve počuli.\"",
    "Všetci sa o ňom vyslovovali s uznaním a divili sa milým slovám, čo vychádzali z jeho úst, a hovorili: \"Vari to nie je Jozefov syn?\"",
    "On im vravel: \"Akiste mi pripomeniete príslovie: Lekár, vylieč sám seba! Počuli sme, čo všetko sa stalo v Kafarnaume, urob to isté aj tu, vo svojej vlasti.\"",
    "A dodal: \"Veru, hovorím vám, ani jeden prorok nie je vzácny vo svojej vlasti.",
    "Veru vravím vám: Istotne bolo veľa vdov v Izraeli za čias Eliáša, keď sa zavrelo nebo na tri roky a šesť mesiacov a nastal veľký hlad po celej krajine,",
    "a ani k jednej nebol poslaný Eliáš, iba k vdove do Sarepty v Sidonskom kraji.",
    "A mnoho malomocných bolo v Izraeli za proroka Elizea a ani jeden nebol očistený, iba Sýrčan Naaman.\"",
    "Keď to počuli, všetkých v synagóge zachvátil hnev.",
    "Vstali, vyhnali ho z mesta a viedli ho až na kraj vrchu, na ktorom bolo ich mesto postavené, a odtiaľ ho chceli zhodiť.",
    "Ale on prešiel pomedzi nich a odišiel.",
    "Zišiel do galilejského mesta Kafarnauma a učil ľudí po sobotách",
    "a oni žasli nad jeho učením, lebo hovoril ako ten, ktorý má moc.",
    "V synagóge bol človek, ktorý mal ducha nečistého démona. Ten vykríkol mocným hlasom:",
    "\"Nechaj nás! Čo ťa do nás, Ježiš Nazaretský? Prišiel si nás zničiť? Viem, kto si: Boží Svätý.\"",
    "Ježiš mu pohrozil: \"Mlč a vyjdi z neho!\" Zlý duch ho hodil doprostred, vyšiel z neho a neublížil mu.",
    "Všetkých pojal strach a navzájom si vraveli: \"Čo je to za slovo? S autoritou a mocou rozkazuje nečistým duchom a oni vychádzajú!\"",
    "A chýr o ňom sa rozšíril po celom kraji.",
    "Keď vyšiel zo synagógy, vošiel do Šimonovho domu. Šimonovu testinú trápila vysoká horúčka a oni ho prosili za ňu.",
    "Pristúpil k hlave ležiacej, rozkázal horúčke a tá ju opustila. Hneď vstala a obsluhovala ich.",
    "Po západe slnka všetci, čo mali chorých na rozličné choroby, privádzali ich k nemu. On na každého z nich kládol ruky a uzdravoval ich.",
    "Z mnohých vychádzali aj zlí duchovia a kričali: \"Ty si Boží Syn.\" On im pohrozil a nedovolil im hovoriť, lebo vedeli, že on je Mesiáš.",
    "Keď sa rozodnilo, vyšiel a utiahol sa na pusté miesto. Zástupy ho hľadali a keď prišli k nemu, zdržiavali ho, aby od nich neodchádzal.",
    "On im však povedal: \"Aj iným mestám musím priniesť Dobrú zvesť o Božom kráľovstve, lebo na to som poslaný.\"",
    "A kázal po judských synagógach."
  ],
  "5": [
    "Stalo sa, keď raz stál pri Genezaretskom jazere, že sa naň tlačil zástup, lebo chcel počuť Božie slovo.",
    "Tu videl pri brehu dve lode. Rybári z nich vystúpili a prali si siete.",
    "Nastúpil na jednu z lodí, ktorá patrila Šimonovi, a poprosil ho, aby trocha odrazil od brehu. Potom si sadol a z lode učil zástupy.",
    "Keď prestal hovoriť, povedal Šimonovi: \"Zatiahni na hlbinu a spustite siete na lov!\"",
    "Šimon mu odpovedal: \"Učiteľ, celú noc sme sa namáhali a nič sme nechytili. Ale na tvoje slovo spustím siete.\"",
    "Len čo to urobili, chytili také množstvo rýb, až sa im siete trhali.",
    "Preto dali znak spoločníkom, čo boli na druhej lodi, aby im prišli pomôcť. Oni prišli a obidve lode naplnili, že sa už-už potápali.",
    "Keď to videl Šimon Peter, padol Ježišovi k nohám a povedal: \"Pane, odíď odo mňa, lebo som človek hriešny.\"",
    "Hrôza sa totiž zmocnila jeho i všetkých, čo boli s ním, nad úlovkom rýb, ktoré chytili.",
    "Takisto aj Zebedejových synov Jakuba a Jána, ktorí boli Šimonovými spoločníkmi. Tu Ježiš povedal Šimonovi: \"Neboj sa, odteraz už budeš loviť ľudí.\"",
    "Keď pritiahli lode k brehu, opustili všetko a išli za ním.",
    "Stalo sa, že keď bol v jednom meste, bol tam človek plný malomocenstva. Len čo zbadal Ježiša, vrhol sa tvárou k zemi a prosil ho: \"Pane, ak chceš, môžeš ma očistiť.\"",
    "On vystrel ruku, dotkol sa ho a povedal: \"Chcem, buď čistý!\" A malomocenstvo z neho hneď zmizlo.",
    "Prikázal mu, že o tom nesmie nikomu hovoriť, ale: \"Choď,\" povedal, \"ukáž sa kňazovi a prines za svoje očistenie obetu, ako predpísal Mojžiš – im na svedectvo.\"",
    "No zvesť o ňom sa tým väčšmi šírila a schádzali sa veľké zástupy, aby ho počuli a dali sa uzdraviť zo svojich chorôb.",
    "On sa však utiahol na púšť a modlil sa.",
    "Keď v istý deň učil, sedeli pri ňom farizeji a učitelia Zákona, čo poprichádzali zo všetkých galilejských a judských dedín i z Jeruzalema: a mal Pánovu moc, aby uzdravoval.",
    "Tu chlapi niesli na nosidlách človeka, ktorý bol ochrnutý, a pokúšali sa dostať ho dovnútra a položiť ho pred neho.",
    "Ale keď pre zástup nenašli priechod, kadiaľ by ho vniesli, vyšli na plochú strechu, vybrali tehly a na lôžku ho spustili priamo pred Ježiša.",
    "Keď videl ich vieru, povedal: \"Človeče, odpúšťajú sa ti hriechy.\"",
    "Znalci Zákona a farizeji začali rozmýšľať: \"Kto je to, že sa takto rúha? Kto môže odpúšťať hriechy okrem samého Boha?\"",
    "Ale Ježiš poznal ich rozmýšľanie a povedal im: \"Prečo tieto myšlienky vo vašich srdciach?",
    "Čo je ľahšie povedať: ‚Odpúšťajú sa ti hriechy.‘ alebo: ‚Vstaň a choď‘?",
    "Ale aby ste vedeli, že Syn človeka má moc na zemi odpúšťať hriechy,\" povedal porazenému: \"Hovorím ti: Vstaň, vezmi si lôžko a choď domov!\"",
    "A on hneď pred ich očami vstal, vzal si lôžko a velebiac Boha odišiel domov.",
    "Všetkých sa zmocnil úžas, velebili Boha a plní bázne hovorili: \"Dnes sme videli obdivuhodné veci.\"",
    "Potom vyšiel von, videl mýtnika menom Lévi sedieť na mýtnici a povedal mu: \"Poď za mnou!\"",
    "On vstal, opustil všetko a nasledoval ho.",
    "Lévi mu urobil vo svojom dome veľkú hostinu. A bolo tam veľmi veľa mýtnikov a iných ľudí, ktorí s nimi stolovali.",
    "Farizeji a ich znalci Zákona šomrali a hovorili jeho učeníkom: \"Prečo jete a pijete s mýtnikmi a hriešnikmi?\"",
    "Ježiš im odpovedal: \"Lekára nepotrebujú zdraví, ale chorí.",
    "Neprišiel som volať spravodlivých, ale hriešnikov, aby zmenili svoj život.\"",
    "Oni mu povedali: \"Jánovi učeníci sa často postia a modlia, aj učeníci farizejov, a tvoji jedia a pijú.\"",
    "Ježiš im povedal: \"Vari môžete žiadať od svadobných hostí, aby sa postili, kým je ženích s nimi?",
    "No prídu dni, keď im ženícha vezmú, potom, v tých dňoch sa budú postiť.\"",
    "Rozpovedal im aj podobenstvo: \"Nik neodtrhne na záplatu z nového odevu a neprišije ju na starý odev, lebo nový by si roztrhal a na starý sa nehodí záplata z nového.",
    "Nik neleje nové víno do starých vínnych mechov, lebo nové víno mechy roztrhne a aj ono vytečie, aj mechy sa zničia.",
    "Ale nové víno treba naliať do nových mechov.",
    "A nik, kto pije staré, nechce nové, lebo povie: ‚Staré je lepšie.‘\""
  ],
  "6": [
    "Stalo sa v istú sobotu, že šiel cez obilné pole. Jeho učeníci trhali klasy, mrvili ich rukami a jedli.",
    "Niektorí z farizejov povedali: \"Prečo robíte, čo v sobotu neslobodno?\"",
    "Ježiš im odpovedal: \"Nečítali ste, čo urobil Dávid, keď bol hladný on i jeho družina?",
    "Ako vošiel do Božieho domu, vzal a jedol obetované chleby, ktoré nesmel jesť nik, iba kňazi, a dal aj tým, čo boli s ním?\"",
    "A povedal im: \"Syn človeka je pánom aj soboty.\"",
    "Stalo sa v inú sobotu, že Ježiš vošiel do synagógy a učil. Bol tam človek, ktorý mal vyschnutú pravú ruku.",
    "Zákonníci a farizeji naň striehli, či bude uzdravovať v sobotu, aby ho mali z čoho obžalovať.",
    "Ale on poznal ich myšlienky. Preto povedal človeku, ktorý mal vyschnutú ruku: \"Vstaň a postav sa do prostriedku!\" On vstal a postavil sa tam.",
    "Ježiš im povedal: \"Pýtam sa vás: Slobodno v sobotu robiť dobre alebo robiť zle, zachrániť život alebo zničiť?\"",
    "Popozeral sa po všetkých a povedal mu: \"Vystri si ruku!\" On to urobil a ruka mu ozdravela.",
    "Ale oni, plní nerozumu, radili sa, čo urobiť s Ježišom.",
    "Stalo sa v tých dňoch, že vyšiel na vrch modliť sa a strávil celú noc v modlitbe s Bohom.",
    "Keď sa rozodnilo, zavolal si učeníkov a vyvolil z nich Dvanástich, ktorých nazval apoštolmi:",
    "Šimona, ktorému dal meno Peter, jeho brata Ondreja, Jakuba, Jána, Filipa, Bartolomeja,",
    "Matúša, Tomáša, Jakuba Alfejovho, Šimona, ktorého volali Horlivec,",
    "Júdu Jakubovho a Judáša Iškariotského, ktorý sa stal zradcom.",
    "Zostúpil s nimi dolu a zastal na rovnom mieste. Bol s ním veľký zástup jeho učeníkov a veľké množstvo ľudu z celej Judey i z Jeruzalema, aj z týrskeho a sidonského pobrežia.",
    "Prišli ho počúvať a dať sa uzdraviť zo svojich neduhov. Ozdraveli aj tí, ktorých trápili nečistí duchovia.",
    "Každý zo zástupu sa usiloval dotknúť sa ho, lebo z neho vychádzala sila a uzdravovala všetkých.",
    "On uprel oči na svojich učeníkov a hovoril: \"Šťastní chudobní, lebo vaše je Božie kráľovstvo.",
    "Šťastní, ktorí teraz hladujete, lebo budete nasýtení. Šťastní, ktorí teraz plačete, lebo sa budete smiať.",
    "Šťastní ste, keď vás budú ľudia nenávidieť, keď vás vylúčia spomedzi seba, potupia a ako zlo zavrhnú vaše meno pre Syna človeka.",
    "Radujte sa v ten deň a jasajte, lebo máte veľkú odmenu v nebi! Veď to isté robili prorokom vaši otcovia.",
    "Ale beda vám, boháči, lebo už máte svoje potešenie!",
    "Beda vám, čo ste teraz nasýtení, lebo budete hladovať! Beda vám, čo sa teraz smejete, lebo budete žialiť a plakať.",
    "Beda, ak vás budú všetci ľudia chváliť, lebo to isté robili ich otcovia falošným prorokom!",
    "Ale vám, ktorí ma počúvate, hovorím: Milujte svojich nepriateľov, robte dobre tým, čo vás nenávidia,",
    "žehnajte tých, čo vás preklínajú, a modlite sa za tých, čo vás potupujú!",
    "Tomu, kto ťa udrie po líci, nastav aj druhé. A tomu, kto si berie plášť, neodopri ani šaty.",
    "Každému, kto ťa prosí, daj, a ak ti niekto niečo vezme, nežiadaj to naspäť.",
    "Ako chcete, aby ľudia robili vám, tak robte aj vy im!",
    "Ak milujete tých, ktorí vás milujú, akú máte zásluhu? Veď aj hriešnici milujú tých, čo ich milujú.",
    "Ak dobre robíte tým, čo vám dobre robia, akú máte zásluhu? Veď to isté robia aj hriešnici.",
    "Ak požičiavate tým, od ktorých to dúfate dostať naspäť, akú máte zásluhu? Veď aj hriešnici požičiavajú hriešnikom, aby dostali naspäť to isté.",
    "Naopak, milujte svojich nepriateľov, dobre robte, požičiavajte a nič za to nečakajte! Tak bude vaša odmena veľká a budete synmi Najvyššieho, lebo on je dobrý aj k nevďačným a zlým.",
    "Buďte súcitní, ako aj váš Otec je súcitný!",
    "Nesúďte a nebudete súdení. Neodsudzujte a nebudete odsúdení! Odpúšťajte a odpustí sa vám.",
    "Dávajte a dajú vám: mieru dobrú, natlačenú, natrasenú, vrchovatú vám dajú do lona. Lebo akou mierou budete merať vy, takou sa vám nameria.\"",
    "Povedal im aj podobenstvo: \"Môže viesť slepý slepého? Nepadnú obaja do jamy?",
    "Žiak nie je nad učiteľa. Aj keď sa všetko naučí, bude iba ako jeho učiteľ.",
    "Prečo pozeráš na smietku v oku svojho brata, a vo vlastnom oku brvno nebadáš?",
    "Ako môžeš povedať svojmu bratovi: Brat, dovoľ, vyberiem ti smietku, čo máš v oku, keď vo svojom oku brvno nevidíš? Pokrytec, vyhoď najprv brvno zo svojho oka! Potom budeš vidieť a budeš môcť vybrať smietku, čo je v oku tvojho brata.",
    "Nie je dobrý strom, ktorý rodí zlé ovocie, ako nie je zlý strom, ktorý rodí dobré ovocie.",
    "Každý strom totiž možno poznať po jeho ovocí. Z tŕnia predsa nezbierajú figy, ani z ostružín neoberajú hrozno.",
    "Dobrý človek vynáša z dobrého pokladu svojho srdca dobro a zlý človek zo zlého vynáša zlo. Veď z plnosti srdca hovoria jeho ústa.",
    "Prečo ma oslovujete: Pane, Pane, a nerobíte, čo hovorím?",
    "Ukážem vám, komu sa podobá každý, kto prichádza ku mne, počúva moje slová a uskutočňuje ich.",
    "Podobá sa človekovi, ktorý staval dom. Hlboko kopal a základy položil na skalu. Keď potom prišla povodeň, na dom narazila voda, no nemohla ním pohnúť, lebo bol dobre postavený.",
    "Ale kto ich počúva a neuskutočňuje, podobá sa človekovi, ktorý si postavil dom na zemi bez základu. Keď naň narazila voda, hneď sa zrútil a z domu zostalo veľké rumovisko.\""
  ],
  "7": [
    "Keď skončil všetky tieto reči ľudu, ktorý ho počúval, vošiel do Kafarnauma.",
    "Tam mal istý stotník otroka, ktorého si veľmi cenil, a ten bol na smrť chorý.",
    "Keď sa stotník dopočul o Ježišovi, poslal k nemu židovských starších s prosbou, aby prišiel a otroka zachránil.",
    "Oni prišli k Ježišovi a naliehavo ho prosili: \"Zaslúži si, aby si mu to urobil,",
    "lebo miluje náš národ; aj synagógu nám postavil.\"",
    "Ježiš teda išiel s nimi. A keď už nebol ďaleko od domu, stotník poslal k nemu priateľov s odkazom: \"Pane, neunúvaj sa, lebo nie som hoden, aby si vošiel pod moju strechu.",
    "Preto som sa ani nepokladal za hodného prísť k tebe. Ale povedz slovo a môj mládenec ozdravie!",
    "Veď ja som človek podriadený vrchnosti a mám pod sebou vojakov. Ak niektorému poviem: ‚Choď!‘, on inému: ‚Poď sem!‘, tak príde a svojmu otrokovi: ‚Urob toto,‘ on to urobí.\"",
    "Keď to Ježiš počul, zadivil sa mu, obrátil sa k zástupu, čo ho sprevádzal, a povedal: \"Hovorím vám, takú vieru som nenašiel ani v Izraeli.\"",
    "Keď sa poslovia vrátili domov, otroka našli zdravého.",
    "Stalo sa potom, že šiel do mesta, ktoré sa volalo Nain. Išli s ním jeho učeníci a veľký zástup ľudu.",
    "Keď sa priblížil k mestskej bráne, práve vynášali mŕtveho. Bol to jediný syn matky a tá bola vdova. Sprevádzal ju dosť veľký zástup z mesta.",
    "Keď ju Pán videl, bolo mu jej ľúto a povedal jej: \"Neplač!\"",
    "Potom pristúpil a dotkol sa már. Nosiči zastali a on povedal: \"Mládenec, hovorím ti, vstaň!\"",
    "Mŕtvy sa posadil, začal hovoriť. Ježiš ho vrátil jeho matke.",
    "Tu sa všetkých zmocnil strach, velebili Boha a hovorili: \"Veľký prorok povstal medzi nami\" a \"Boh navštívil svoj ľud.\"",
    "A táto zvesť o ňom sa rozšírila po celej Judei a po celom okolí.",
    "O tom všetkom priniesli Jánovi zvesť jeho učeníci.",
    "Ján si zavolal dvoch zo svojich učeníkov a poslal ich k Pánovi s otázkou: \"Ty si ten, ktorý má prísť, alebo máme čakať iného?\"",
    "Keď tí mužovia prišli k nemu, povedali: \"Ján Krstiteľ nás poslal k tebe a pýta sa: ‚Ty si ten, ktorý má prísť, alebo máme čakať iného?‘\"",
    "Práve v tú hodinu uzdravil mnohých z neduhov, chorôb a od zlých duchov a mnohým slepým vrátil zrak.",
    "A tak im odpovedal: \"Choďte a oznámte Jánovi, čo ste videli a počuli: slepí vidia, chromí chodia, malomocní sa očisťujú, hluchí počujú, mŕtvi vstávajú a chudobným sa hlása evanjelium.",
    "A šťastný je ten, kto sa na mne nepohorší.\"",
    "Keď Jánovi poslovia odišli, začal hovoriť zástupom o Jánovi: \"Čo ste vyšli na púšť vidieť? Trstinu zmietanú vetrom?",
    "Alebo čo ste vyšli vidieť? Človeka oblečeného do jemných šiat? Veď tí, čo sa skvostne obliekajú a žijú v rozkošiach, bývajú v kráľovských palácoch.",
    "Teda čo ste vyšli vidieť? Proroka? Áno, hovorím vám, viac ako proroka.",
    "Lebo to je o ňom napísané: Pozri, posielam svojho posla pred tebou, aby pripravil cestu pred tebou.",
    "Hovorím vám: Medzi tými, čo sa narodili zo žien, nie je nik väčší ako Ján. A predsa ten, kto je v Božom kráľovstve najmenší, je väčší ako on.\"",
    "A všetok ľud, čo ho počúval, ba aj mýtnici, uznali Božiu spravodlivosť a dali sa pokrstiť Jánovým krstom.",
    "Ale farizeji a znalci Zákona odmietli jeho krst, a tým zmarili Boží úmysel s nimi.",
    "\"Komu prirovnávam ľudí tohto pokolenia? Komu sú podobní?",
    "Podobajú sa deťom, čo sedia na námestí a kričia jedny na druhé: ‚Pískali sme vám, a netancovali ste! Spievali sme vám pieseň pohrebnú, a neplakali ste!‘",
    "Prišiel Ján Krstiteľ, nejedol chlieb a nepil víno a hovoríte: ‚Je posadnutý zlým duchom.‘",
    "Prišiel Syn človeka, je a pije a hovoríte: ‚Pozrite, žráč a pijan, priateľ mýtnikov a hriešnikov!‘",
    "Ale Múdrosť dokazujú všetky jej deti.\"",
    "Ktorýsi farizej ho pozval, aby s ním jedol. On vošiel do farizejovho domu a zaujal miesto pri stole.",
    "V meste bola istá žena, hriešnica. Keď sa dozvedela, že je hosťom vo farizejovom dome, priniesla alabastrovú nádobu s voňavým olejom,",
    "s plačom pristúpila zozadu k jeho nohám, začala mu slzami máčať nohy a utierala ich svojimi vlasmi, bozkávala mu ich a natierala voňavým olejom.",
    "Keď to videl farizej, ktorý ho pozval, povedal si v duchu: \"Keby tento bol prorokom, vedel by, kto a aká je to žena, čo sa ho dotýka, že je to hriešnica.\"",
    "Ježiš mu vravel: \"Šimon, mám ti niečo povedať.\" On odpovedal: \"Hovor, Učiteľ!\"",
    "\"Istý veriteľ mal dvoch dlžníkov. Jeden dlhoval päťsto denárov, druhý päťdesiat.",
    "Keďže nemali skadiaľ dlžobu zaplatiť, odpustil ju obidvom. Ktorý z nich ho bude mať radšej?\"",
    "Šimon mu odpovedal: \"Myslím, že ten, ktorému viac odpustil.\" On mu povedal: \"Správne usudzuješ.\"",
    "Potom sa obrátil k žene a Šimonovi povedal: \"Vidíš túto ženu? Vošiel som do tvojho domu a nedal si mi vodu na nohy. Ale ona slzami zmáčala moje nohy a svojimi vlasmi ich poutierala.",
    "Nepobozkal si ma. Ale ona odvtedy, ako som vošiel, neprestala mi nohy bozkávať.",
    "Hlavu si mi olejom nepomazal. Ona mi voňavým olejom natrela nohy.",
    "Preto ti hovorím: Odpúšťajú sa jej mnohé hriechy, lebo veľmi miluje. Komu sa menej odpúšťa, menej miluje.\"",
    "A jej povedal: \"Tvoje hriechy sú odpustené.\"",
    "Vtedy tí, čo s ním stolovali, začali si hovoriť: \"Kto je to, že aj hriechy odpúšťa?\"",
    "On však povedal žene: \"Tvoja viera ťa zachránila. Choď v pokoji!\""
  ],
  "8": [
    "Potom po mestách a dedinách kázal a hlásal Dobrú zvesť o Božom kráľovstve. Dvanásti boli s ním,",
    "tiež niekoľko žien, ktoré uzdravil od zlých duchov a z chorôb: Mária, zvaná Magdaléna, z ktorej vyšlo sedem zlých duchov,",
    "Jana, žena Herodesovho správcu Chúzu, Zuzana a mnohé iné, ktoré im vypomáhali zo svojich prostriedkov.",
    "Keď sa zišiel veľký zástup a prichádzali k nemu ľudia zo všetkých miest, povedal v podobenstve:",
    "\"Rozsievač vyšiel rozsievať semeno. Ako sial, časť zrna padla na kraj cesty. Tam ho pošliapali a nebeské vtáky pozobali.",
    "Iné padlo na skalu. Vzišlo a uschlo, lebo nemalo vlahu.",
    "Iné zasa padlo do tŕnia, ale tŕnie rástlo s ním a udusilo ho.",
    "Iné zrno padlo do dobrej zeme. Vyrástlo a prinieslo stonásobnú úrodu.\" Keď to povedal, zvolal: \"Kto má uši na počúvanie, nech počúva.\"",
    "Jeho učeníci sa ho pýtali, čo znamená toto podobenstvo.",
    "On im povedal: \"Vám je dané poznať tajomstvá Božieho kráľovstva. Ostatným hovorím len v podobenstvách, aby hľadeli, ale nevideli, aby počúvali, ale nechápali.",
    "Podobenstvo znamená toto: semeno je Božie slovo.",
    "Na kraji cesty sú tí, čo počúvajú, ale potom prichádza diabol a vyberá im slovo zo srdca, aby neuverili a neboli spasení.",
    "Na skale sú tí, čo počúvajú, s radosťou prijímajú slovo, ale nemajú korene, veria len na čas a v čase skúšky odpadajú.",
    "Ktoré padlo do tŕnia, sú tí, čo počúvajú, ale starosti, bohatstvo a rozkoše života ho postupne udusia a oni nedozrejú.",
    "A ktoré padlo do dobrej zeme, sú tí, čo počúvajú slovo, zachovávajú ho v dobrom a šľachetnom srdci a s vytrvalosťou prinášajú úrodu.",
    "Nik nezažne lampu a neprikryje ju nádobou, ani ju nepostaví pod posteľ, ale postaví ju na svietnik, aby tí, čo vchádzajú, videli svetlo.",
    "Lebo nič nie je skryté, čo by sa nevyjavilo, a nič utajené, čo by sa nedostalo na verejnosť.",
    "Dávajte teda pozor, ako počúvate, lebo kto má, tomu sa pridá, a kto nemá, tomu sa vezme aj to, čo si myslí, že má.\"",
    "Prišli za ním jeho matka a bratia, ale pre zástup sa nemohli k nemu dostať.",
    "Oznámili mu: \"Vonku stojí tvoja matka a tvoji bratia a chcú ťa vidieť.\"",
    "On im odpovedal: \"Mojou matkou a mojimi bratmi sú tí, čo počúvajú Božie slovo a uskutočňujú ho.\"",
    "V istý deň nastúpil on i jeho učeníci na loď a povedal im: \"Preplavme sa na druhý breh jazera.\" Odrazili sa od brehu.",
    "Ako sa plavili, on zaspal. Tu sa na jazero spustila taká víchrica, že sa im naberala voda a boli vo veľkom nebezpečenstve.",
    "Pristúpili k nemu a zobudili ho slovami: \"Učiteľ, učiteľ, hynieme!\" On vstal, pohrozil vetru a rozbúrenej vode i upokojili sa a nastalo ticho.",
    "Potom im povedal: \"Kde je vaša viera?\" Oni si so strachom a údivom hovorili: \"Čo myslíš, kto je to, že rozkazuje vetru i vode a ony ho poslúchajú?\"",
    "Doplavili sa do kraja Gerazenov, ktorý je naproti Galilei.",
    "Keď vystúpil na breh, vyšiel oproti nemu akýsi chlap z mesta, posadnutý zlými duchmi. Už dlhý čas sa neobliekal a nebýval v dome, ale v hroboch.",
    "Keď zbadal Ježiša, skríkol, padol mu k nohám a zvolal mocným hlasom: \"Čo ťa do mňa, Ježiš, Syn najvyššieho Boha? Prosím ťa, nemuč ma!\"",
    "Ježiš totiž nečistému duchu rozkázal, aby vyšiel z toho človeka. Lebo mnohokrát sa ho duch zmocnil; vtedy ho strážili sputnaného reťazami a okovami, ale on svoje putá roztrhal a zlý duch ho hnal na púšť.",
    "Ježiš sa ho spýtal: \"Ako sa voláš?\" On odpovedal: \"Légia\", lebo doň vošlo mnoho zlých duchov.",
    "A prosili ho, aby im nerozkázal odísť do priepasti.",
    "Na vrchu sa tam pásla veľká črieda svíň. Preto ho prosili, aby im dovolil vojsť do nich. On im to dovolil.",
    "Tu zlí duchovia vyšli z človeka, vošli do svíň a črieda sa prudko hnala dolu svahom do jazera a potopila sa.",
    "Keď pastieri videli, čo sa stalo, ušli a rozhlásili to v meste a po osadách.",
    "Ľudia vyšli pozrieť sa, čo sa stalo. Prišli k Ježišovi a našli človeka, z ktorého vyšli zlí duchovia, ako sedí oblečený a pri zdravom rozume pri Ježišových nohách, a schytila ich hrôza.",
    "Očití svedkovia im rozpovedali, ako bol uzdravený ten, ktorého trápil zlý duch.",
    "A všetci obyvatelia kraja Gerazenov ho prosili, aby od nich odišiel, lebo sa ich zmocnil veľký strach. On teda nastúpil na loď a vrátil sa.",
    "Človek, z ktorého vyšli zlí duchovia, ho prosil, aby smel zostať s ním. Ale on ho poslal preč so slovami:",
    "\"Vráť sa domov a rozprávaj, aké veľké veci ti urobil Boh!\" On išiel a po celom meste rozhlasoval, aké veľké veci mu urobil Ježiš.",
    "Keď sa Ježiš vrátil, privítal ho zástup, lebo všetci naňho čakali.",
    "Tu prišiel muž menom Jairus, ktorý bol predstaveným synagógy. Vrhol sa Ježišovi k nohám a prosil ho, aby išiel do jeho domu,",
    "lebo mal jedinú, asi dvanásťročnú dcéru, a tá umierala. Ako išiel, tlačil sa naňho zástup.",
    "Bola tam istá žena, ktorá mala dvanásť rokov krvotok. Minula na lekárov celý svoj majetok, ale ani jeden ju nemohol vyliečiť.",
    "Pristúpila odzadu, dotkla sa obruby jeho šiat a hneď prestala krvácať.",
    "Ježiš sa spýtal: \"Kto sa ma to dotkol?\" Keď to všetci popierali, ozval sa Peter: \"Učiteľ, veď ťa tlačia zástupy a tisnú ťa!\"",
    "Ale Ježiš povedal: \"Niekto sa ma dotkol, lebo som pocítil, že zo mňa vyšla sila.\"",
    "Keď žena videla, že sa neutají, prišla s chvením, vrhla sa mu k nohám a pred všetkým ľudom sa priznala, prečo sa ho dotkla a ako hneď ozdravela.",
    "On jej povedal: \"Dcéra, tvoja viera ťa uzdravila. Choď v pokoji!\"",
    "Kým ešte hovoril, prišiel ktosi z domu predstaveného synagógy a povedal: \"Tvoja dcéra umrela, neunúvaj už učiteľa.\"",
    "Ale keď to Ježiš začul, povedal mu: \"Neboj sa, len ver a bude zachránená!\"",
    "Keď prišiel k domu, nikomu nedovolil vojsť dnu, iba Petrovi, Jánovia a Jakubovi s otcom a matkou dievčaťa.",
    "Všetci nad dievčaťom plakali a bili sa v prsia. Ale on povedal: \"Neplačte! Dievča neumrelo, ale spí.\"",
    "Oni ho vysmiali, lebo vedeli, že umrelo.",
    "Ale on ho chytil za ruku a zvolal: \"Dievča, vstaň!\"",
    "I vrátil sa jej duch a hneď vstala. Rozkázal, aby jej dali jesť.",
    "Rodičia dievčaťa stŕpli od úžasu a on im prikázal, že nesmú nikomu hovoriť, čo sa stalo."
  ],
  "9": [
    "Zvolal Dvanástich a dal im silu i moc nad všetkými zlými duchmi a liečiť neduhy.",
    "Poslal ich hlásať Božie kráľovstvo a uzdravovať chorých.",
    "Povedal im: \"Na cestu si neberte nič: ani palicu, ani kapsu, ani chlieb, ani peniaze; ani dvoje šiat nemajte.",
    "Keď vojdete do niektorého domu, ostaňte tam a odtiaľ vychádzajte.",
    "Ale keby vás niekde neprijali, odíďte z toho mesta a straste si prach z nôh na svedectvo proti nim.\"",
    "Oni šli, chodili po dedinách, všade hlásali evanjelium a uzdravovali.",
    "Tetrarcha Herodes počul o všetkom, čo sa dialo, a bol v rozpakoch, lebo niektorí hovorili: \"Ján vstal z mŕtvych,\"",
    "iní: \"Zjavil sa Eliáš,\" ďalší zasa: \"Vstal z mŕtvych jeden z dávnych prorokov.\"",
    "Herodes hovoril: \"Jána som dal sťať. Kto je teda ten, o ktorom počúvam také veci?\" A žiadal si ho vidieť.",
    "Keď sa apoštoli vrátili, porozprávali mu všetko, čo urobili. On ich vzal so sebou a odišiel s nimi do mesta, ktoré sa volá Betsaida.",
    "Ale keď sa to zástupy dozvedeli, išli za ním. Láskavo ich prijal, hovoril im o Božom kráľovstve a uzdravoval tých, čo to potrebovali.",
    "Deň sa začal schyľovať. Tu pristúpili Dvanásti a povedali mu: \"Rozpusť zástup, nech sa rozídu do okolitých dedín a osád pohľadať si nocľah a jedlo, lebo tu sme na pustom mieste.\"",
    "On im povedal: \"Vy im dajte jesť!\" Oni vraveli: \"Nemáme viac ako päť chlebov a dve ryby; ibaže by sme šli a nakúpili jedlo pre celý tento zástup.\"",
    "Bolo tam asi päťtisíc mužov. Ale on povedal svojim učeníkom: \"Usaďte ich v skupinách asi po päťdesiat!\"",
    "Urobili tak a usadili všetkých.",
    "Potom vzal päť chlebov a dve ryby, pozdvihol oči k nebu, požehnal ich, lámal ich a dával svojim učeníkom, aby ich predkladali zástupu.",
    "Jedli a všetci sa nasýtili, ba ešte sa nazbieralo dvanásť košov odrobín, čo po nich zostali.",
    "Keď sa raz osamote modlil a boli s ním jeho učeníci, opýtal sa ich: \"Za koho ma pokladajú zástupy?\"",
    "Oni mu odpovedali: \"Za Jána Krstiteľa, iní za Eliáša a iní hovoria, že vstal z mŕtvych jeden z dávnych prorokov.\"",
    "\"A vy za koho ma pokladáte?\" opýtal sa ich. Odpovedal Peter: \"Za Božieho Krista-Mesiáša.\"",
    "Ale on im dôrazne prikázal, že to nesmú nikomu povedať.",
    "Povedal: \"Syn človeka musí mnoho trpieť, starší, veľkňazi a znalci Zákona ho zavrhnú, zabijú ho, ale on tretieho dňa vstane z mŕtvych.\"",
    "Všetkým povedal: \"Kto chce ísť za mnou, nech zaprie sám seba, nech vezme svoj kríž na seba každý deň a nasleduje ma.",
    "Lebo kto by si chcel život zachrániť, stratí ho, ale kto stratí svoj život pre mňa, zachráni si ho.",
    "Veď čo osoží človeku, keby celý svet získal a seba samého by zahubil alebo poškodil?",
    "Lebo kto sa bude hanbiť za mňa a za moje slová, za toho sa bude hanbiť Syn človeka, keď príde v sláve svojej, v sláve Otcovej a v sláve svätých anjelov.",
    "Veru, hovorím vám: Niektorí z tých, čo tu stoja, neokúsia smrť, kým neuvidia Božie kráľovstvo.\"",
    "Asi o osem dní po tých slovách vzal so sebou Petra, Jána a Jakuba a vystúpil na vrch modliť sa.",
    "Ako sa modlil, zmenil sa vzhľad jeho tváre a jeho odev zažiaril belobou.",
    "A tu sa dvaja mužovia rozprávali s ním, boli to Mojžiš a Eliáš.",
    "Zjavili sa v sláve a hovorili o jeho odchode, ktorý sa mal uskutočniť v Jeruzaleme.",
    "Petra a jeho spoločníkov premohol spánok. Keď sa prebudili, videli jeho slávu a tých dvoch mužov, čo s ním stáli.",
    "Keď od neho odchádzali, povedal Peter Ježišovi: \"Učiteľ, dobre je nám tu. Urobme tri stánky: jeden tebe, jeden Mojžišovi a jeden Eliášovi.\" Nevedel, čo hovorí.",
    "Kým toto hovoril, utvoril sa oblak a zahalil ich. Keď vstúpili do oblaku, zmocnil sa ich strach.",
    "A z oblaku zaznel hlas: \"Toto je môj Syn, môj Vyvolený, počúvajte ho!\"",
    "A kým hlas doznel, ostal Ježiš sám. Oni zmĺkli a v tých dňoch nehovorili nikomu o tom, čo videli.",
    "Keď na druhý deň zostúpili z vrchu, išiel mu v ústrety veľký zástup.",
    "Tu vykríkol akýsi človek zo zástupu: \"Učiteľ, prosím ťa, pozri sa na môjho syna, je to moje jediné dieťa!",
    "Pozri, akýsi duch sa ho zmocňuje, z ničoho nič kričí, hádže ním, až mu ide pena; len veľmi ťažko ho opúšťa a zanecháva ho utýraného.",
    "Prosil som tvojich učeníkov, aby ho vyhnali, ale nemohli.\"",
    "Ježiš povedal: \"Neveriace a skazené pokolenie, dokedy mám byť ešte s vami a trpieť vás? Priveď sem svojho syna!\"",
    "Ako prichádzal, zlý duch ho zhodil na zem a veľmi ním lomcoval. Ježiš nečistému duchu pohrozil, chlapca uzdravil a vrátil ho jeho otcovi.",
    "Všetci boli ako bez seba nad podivuhodnou Božou mocou.Keď sa všetci divili všetkému, čo robil, povedal svojim učeníkom:",
    "\"Dobre počúvajte a zapamätajte si, čo vám poviem: Syn človeka bude vydaný do rúk ľudí.\"",
    "Lenže oni nechápali toto slovo. Bolo im zahalené, aby nerozumeli, ale báli sa ho opýtať na to slovo.",
    "Napadla im myšlienka, kto z nich je väčší.",
    "Ale Ježiš poznal zmýšľanie ich srdca, vzal dieťa, postavil ho vedľa seba",
    "a povedal im: \"Kto prijme toto dieťa v mojom mene, mňa prijíma. A kto prijíma mňa, prijíma toho, ktorý ma poslal. Lebo kto je medzi vami všetkými najmenší, ten je veľký.\"",
    "Vtedy povedal Ján: \"Učiteľ, videli sme kohosi, ako v tvojom mene vyháňa zlých duchov. Bránili sme mu v tom, veď nechodí s nami.\"",
    "Ježiš mu povedal: \"Nebráňte mu, lebo kto nie je proti vám, je za vás.\"",
    "Keď sa napĺňali dni, v ktorých mal byť vzatý zo sveta, rázne sa pustil cestou do Jeruzalema",
    "a poslal pred sebou poslov. Oni sa vydali na cestu a prišli do istej samaritánskej dediny, aby mu pripravili nocľah.",
    "Ale neprijali ho, lebo mal namierené do Jeruzalema.",
    "Keď to videli učeníci Jakub a Ján, povedali: \"Pane, máme povedať, aby zostúpil oheň z neba a zničil ich?\"",
    "On sa obrátil a pokarhal ich.",
    "A dali sa na cestu do inej dediny.",
    "Ako tak išli cestou, ktosi ho oslovil: \"Chcem ťa nasledovať, kam pôjdeš.\"",
    "Ježiš mu odvetil: \"Líšky majú svoje skrýše a nebeské vtáky hniezda, ale Syn človeka nemá kde hlavu skloniť.\"",
    "Inému vravel: \"Poď za mnou!\" On odpovedal: \"Pane, dovoľ mi najprv odísť a pochovať si otca.\"",
    "Ale Ježiš mu povedal: \"Nechaj, nech si mŕtvi pochovávajú mŕtvych. Ty choď a zvestuj Božie kráľovstvo!\"",
    "Iný zasa hovoril: \"Budem ťa nasledovať, Pane, ale najprv mi dovoľ rozlúčiť sa s rodinou.\"",
    "Ale Ježiš mu povedal: \"Kto položí ruku na pluh a obzerá sa späť, nie je súci pre Božie kráľovstvo.\""
  ],
  "10": [
    "Potom Pán určil iných sedemdesiatich dvoch a po dvoch ich poslal pred sebou do každého mesta a na každé miesto, kam sa chystal ísť.",
    "Povedal im: \"Žatva je veľká, ale robotníkov je málo. Preto proste Pána žatvy, aby poslal robotníkov na svoju žatvu!",
    "Choďte! Pozrite, posielam vás ako baránkov medzi vlkov.",
    "Nenoste mešec ani kapsu, ani obuv a cestou nikoho nepozdravujte!",
    "Keď vojdete do niektorého domu, najprv povedzte: ‚Pokoj tomuto domu!‘",
    "Ak tam bude syn pokoja, váš pokoj na ňom spočinie; ak nie, vráti sa k vám.",
    "V tom dome potom ostaňte, jedzte a pite, čo majú, lebo robotník si zaslúži svoju mzdu. Neprechádzajte z domu do domu!",
    "Keď prídete do niektorého mesta a prijmú vás, jedzte, čo vám predložia;",
    "uzdravujte chorých, čo sú v ňom, a hovorte im: ‚Priblížilo sa k vám Božie kráľovstvo.‘",
    "Keď prídete do niektorého mesta a neprijmú vás, vyjdite do jeho ulíc a povedzte:",
    "‚Striasame na vás aj prach, čo sa nám vo vašom meste prilepil na nohy. Ale vedzte, že sa priblížilo Božie kráľovstvo.‘",
    "Hovorím vám, že Sodomčanom bude v onen deň ľahšie ako takému mestu.",
    "Beda ti, Korozain! Beda ti, Betsaida! Lebo keby sa v Týre a v Sidone boli stali zázraky, ktoré sa stali u vás, dávno by boli v kajúcom rúchu sedeli v popole a kajali sa.",
    "Preto Týru a Sidonu bude na súde ľahšie ako vám.",
    "A ty, Kafarnaum, vari sa budeš vyvyšovať až do neba? Do hádesu sa prepadneš!",
    "Kto vás počúva, mňa počúva, a kto vami pohŕda, mnou pohŕda. Kto však pohŕda mnou, pohŕda tým, ktorý ma poslal.\"",
    "Sedemdesiati dvaja sa vrátili natešení a hovorili: \"Pane, aj zlí duchovia sa nám poddávajú v tvojom mene!\"",
    "On im povedal: \"Videl som Satana padať z neba ako blesk.",
    "Teraz vidíte, že som vám dal moc šliapať po hadoch a škorpiónoch i po všetkej moci Nepriateľa, a nič vám neuškodí.",
    "No netešte sa tomu, že sa vám poddávajú duchovia, ale tešte sa, že vaše mená sú zapísané v nebi.\"",
    "V tej hodine zaplesal v Duchu Svätom a povedal: \"Zvelebujem ťa, Otče, Pán neba i zeme, že si toto skryl pred múdrymi a učenými a zjavil si to maličkým. Áno, Otče, lebo tebe sa tak páčilo.",
    "Môj otec mi odovzdal všetko. A nik nevie, kto je Syn, iba Otec, ani kto je Otec, iba Syn a ten, komu to Syn bude chcieť zjaviť.\"",
    "Potom sa obrátil osobitne k učeníkom a povedal: \"Blažené oči, ktoré vidia, čo vidíte vy.",
    "Lebo hovorím vám: Mnohí proroci a králi chceli vidieť, čo vidíte vy, ale nevideli, a počuť, čo vy počúvate, ale nepočuli.\"",
    "Tu povstal akýsi znalec Zákona a povedal, aby ho skúšal: \"Učiteľ, čo mám robiť, aby som dosiahol večný život ako dedičstvo?\"",
    "Ježiš mu povedal: \"Čo je napísané v Zákone? Ako tam čítaš?\"",
    "On odpovedal: \"Miluj Pána, svojho Boha, celým svojím srdcom, celou svojou dušou, celou svojou silou a celou svojou mysľou a svojho blížneho ako seba samého!\"",
    "Ježiš mu povedal: \"Správne si odpovedal. Toto rob a budeš žiť!\"",
    "Ale on sa chcel ospravedlniť, preto sa opýtal Ježiša: \"A kto je môj blížny?\"",
    "Ježiš odpovedal: \"Istý človek zostupoval z Jeruzalema do Jericha a padol do rúk zbojníkov. Tí ho ozbíjali, doráňali, nechali ho polomŕtveho a odišli.",
    "Náhodou šiel tou cestou istý kňaz a keď ho videl, obišiel ho druhou stranou.",
    "Tak isto aj Levita, keď prišiel na to miesto a uvidel ho, obišiel ho druhou stranou.",
    "No cestujúci Samaritán prišiel k nemu a keď ho uvidel, bolo mu ho ľúto.",
    "Pristúpil k nemu, nalial mu na rany olej a víno a obviazal mu ich; vyložil ho na vlastné dobytča, zaviezol ho do hostinca a staral sa oň.",
    "Na druhý deň vyňal dva strieborné denáre, dal ich hostinskému a povedal: ‚Staraj sa oňho a ak vynaložíš viac, ja ti to zaplatím, keď sa budem vracať.‘",
    "Čo myslíš, ktorý z tých troch bol blížnym tomu, čo padol do rúk zbojníkov?\"",
    "On odpovedal: \"Ten, čo mu preukázal milosrdenstvo.\" A Ježiš mu povedal: \"Choď a rob aj ty podobne!\"",
    "Keď boli na cestách, Ježiš vošiel do ktorejsi dediny, kde ho prijala do domu istá žena menom Marta.",
    "Tá mala sestru menom Mária, ktorá si sadla Pánovi k nohám a počúvala jeho slovo.",
    "Ale Marta mala plno práce s obsluhou. Tu zastala a povedala: \"Pane, nedbáš, že ma sestra nechá samu obsluhovať? Povedz jej, nech mi pomôže!\"",
    "Ale Pán jej odpovedal: \"Marta, Marta, staráš sa a znepokojuješ pre mnohé veci,",
    "ale málo je potrebné, len jedno. Mária si vybrala lepší podiel, ktorý sa jej neodníme.\""
  ],
  "11": [
    "Ježiš sa raz na ktoromsi mieste modlil. Keď skončil, povedal mu jeden z jeho učeníkov: \"Pane, nauč nás modliť sa, ako Ján naučil svojich učeníkov.\"",
    "Povedal im: \"Keď sa modlíte, hovorte: Otče, posväť sa tvoje meno, príď tvoje kráľovstvo.",
    "Chlieb náš každodenný daj nám každý deň",
    "a odpusť nám naše hriechy, lebo aj my odpúšťame každému svojmu dlžníkovi. A neuveď nás do pokušenia.\"",
    "Potom im hovoril: \"Ak má niekto z vás priateľa, pôjde k nemu o polnoci a povie mu: ‚Priateľu, požičaj mi tri chleby,",
    "lebo prišiel ku mne priateľ z cesty a nemám mu čo ponúknuť,‘",
    "a ten znútra odpovie: ‚Neobťažuj ma; dvere sú už zamknuté a deti sú so mnou v posteli. Nemôžem vstať a dať ti.‘",
    "Hovorím vám: Aj keď nevstane a nedá mu preto, že mu je priateľom, pre jeho neodbytnosť vstane a dá mu, čo potrebuje.\"",
    "A ja vám hovorím: Proste a dostanete! Hľadajte a nájdete! Klopte a otvoria vám!",
    "Lebo každý, kto prosí, dostane a kto hľadá, nájde a kto klope, tomu otvoria.",
    "Je medzi vami otec, ktorý by podal synovi hada, keď ten prosí rybu?",
    "Alebo keď si pýta vajce, podá mu škorpióna?",
    "Keď teda vy, hoci ste zlí, viete dávať dobré dary svojim deťom, o čo skôr dá nebeský Otec Svätého Ducha tým, čo ho prosia!\"",
    "Raz vyháňal zlého ducha, ktorý bol nemý. Keď zlý duch vyšiel, nemý prehovoril. Zástupy žasli.",
    "No niektorí z nich hovorili: \"Mocou Beelzebula, kniežaťa zlých duchov, vyháňa zlých duchov.\"",
    "Iní, aby ho podrobili skúške, žiadali od neho znamenie z neba.",
    "Ale on poznal ich myšlienky a povedal: \"Každé kráľovstvo vnútorne rozdelené spustne a dom na dom sa zrúti.",
    "Ak je aj satan vnútorne rozdelený, ako obstojí jeho kráľovstvo? Vy hovoríte, že ja mocou Beelzebula vyháňam zlých duchov.",
    "No ak ja vyháňam zlých duchov mocou Beelzebula, čou mocou ich vyháňajú vaši synovia? Preto oni budú vašimi sudcami.",
    "Ale ak ja Božím prstom vyháňam zlých duchov, potom k vám prišlo Božie kráľovstvo.",
    "Keď silný, ozbrojený človek stráži svoj palác, jeho majetok je v bezpečí.",
    "Ale keď ho prepadne silnejší, ako je on, premôže ho, vezme mu zbrane, na ktoré sa spoliehal, a korisť rozdelí.",
    "Kto nie je so mnou, je proti mne a kto nezhromažďuje so mnou, rozhadzuje.",
    "Keď nečistý duch vyjde z človeka, blúdi po vyschnutých miestach a hľadá miesto na odpočinok. Ale keď ho nenájde, povie si: ‚Vrátim sa do svojho domu, odkiaľ som vyšiel.‘",
    "Keď ta príde, nájde ho vymetený a vyzdobený.",
    "Tu odíde, vezme sedem iných duchov, horších, ako je on, vojdú dnu a usídlia sa tam. A stav takého človeka je nakoniec horší, ako bol predtým.\"",
    "Stalo sa, keď to hovoril, že akási žena zo zástupu skríkla: \"Šťastný život, ktorý ťa nosil, a blažené prsia, ktoré ťa nadájali!\"",
    "Ale on povedal: \"Ešte skôr sú šťastní tí, čo počúvajú Božie slovo a zachovávajú ho.\"",
    "Keď sa schádzali ďalšie zástupy, začal hovoriť: \"Toto pokolenie je zlé pokolenie. Žiada znamenie, ale znamenie nedostane, iba ak znamenie Jonášovo.",
    "Lebo ako bol Jonáš znamením pre Ninivčanov, tak bude aj Syn človeka pre toto pokolenie.",
    "Kráľovná Juhu vystúpi na súde proti mužom tohto pokolenia a odsúdi ich; lebo ona z končín zeme prišla počúvať Šalamúnovu múdrosť – a tu je niekto väčší ako Šalamún.",
    "Mužovia z Ninive vystúpia na súde proti tomuto pokoleniu a odsúdia ho; lebo oni sa kajali na Jonášovo kázanie – a tu je predsa niekto väčší ako Jonáš.",
    "Nik nezažne lampu a nepostaví ju do pivnice ani pod mericu, ale postaví ju na svietnik, aby tí, čo vchádzajú, videli svetlo.",
    "Lampou tela je tvoje oko. Ak bude tvoje oko zdravé, bude celé tvoje telo vo svetle. Ale ak sa zakalí, bude aj tvoje telo vo tme.",
    "Daj si teda pozor, aby svetlo, čo je v tebe, nebolo tmou.",
    "Ak je teda celé tvoje telo vo svetle a ani jedna jeho časť nie je vo tme, celé bude jasné, ako keď ťa lampa ožiari svojím svetlom.\"",
    "Keď ešte hovoril, pozval ho istý farizej, aby uňho obedoval. On šiel a zaujal miesto.",
    "Farizej sa začudoval, keď videl, že sa pred obedom neumyl.",
    "Ale Pán mu povedal: \"Vy, farizeji, čistíte čašu a misu zvonka, ale vaše vnútro je plné lúpeže a zloby.",
    "Nemúdri! Či ten, čo stvoril vonkajšok, nestvoril aj vnútro?",
    "Ale čo je vnútri, rozdajte ako almužnu a všetko vám bude čisté.",
    "No beda vám, farizeji, lebo dávate desiatky z mäty, ruty a z každej zeleniny, ale spravodlivosť a Božiu lásku opúšťate! Toto bolo treba robiť a tamto nezanedbávať!",
    "Beda vám, farizeji, lebo máte radi prvé sedadlá v synagógach a pozdravy na uliciach!",
    "Beda vám, lebo ste ako neoznačené hroby a ľudia sa poškvrnia, lebo nevedia, po čom chodia!\"",
    "Vtedy mu povedal jeden zo znalcov Zákona: \"Učiteľ, keď takto hovoríš, aj nás urážaš.\"",
    "Vtedy mu povedal: \"Aj vám, znalcom Zákona, beda! Lebo zaťažujete ľudí bremenami, ktoré nemožno uniesť, ale sami sa tých bremien ani jedným prstom nedotknete.",
    "Beda vám, lebo staviate náhrobné pomníky prorokom, ktorých zabíjali vaši otcovia!",
    "Vy ste teda svedkami a vy schvaľujete činy svojich otcov; oni vraždili, vy staviate!",
    "Preto aj Božia múdrosť povedala: Pošlem k nim prorokov a apoštolov a oni niektorých z nich zabijú, iných budú prenasledovať;",
    "a toto pokolenie sa bude zodpovedať za krv všetkých prorokov, vyliatu od stvorenia sveta,",
    "počnúc krvou Ábela až po krv Zachariáša, ktorý zahynul medzi oltárom a Chrámom. Áno, hovorím vám: Toto pokolenie sa za to bude zodpovedať.",
    "Beda vám, znalci Zákona, lebo ste vzali kľúč poznania! Sami ste nevošli a tým, čo chceli vojsť, ste zabránili.\"",
    "Keď odtiaľ vyšiel, začali naňho znalci Zákona a farizeji prudko dorážať a dotieravo sa ho všeličo vypytovali.",
    "Strojili mu úklady, aby niečo podchytili z jeho úst."
  ],
  "12": [
    "Medzitým sa zhromaždil niekoľkotisícový zástup, takže sa navzájom šliapali, on začal hovoriť najprv svojim učeníkom: \"Chráňte sa kvasu farizejov, čiže pokrytectva.",
    "Veď nič nie je skryté, čo by sa neodkrylo, a nič utajené, čo by sa nedostalo na verejnosť.",
    "Lebo čo ste povedali vo tme, bude počuť na svetle a čo ste pošepli v izbách do ucha, bude sa rozhlasovať zo striech.",
    "Vám, svojim priateľom, hovorím: Nebojte sa tých, čo zabíjajú telo a potom už nič viac nemôžu urobiť.",
    "Ukážem vám, koho sa máte báť. Bojte sa toho, ktorý keď zabije, má moc vrhnúť do pekla. Áno, hovorím vám: Toho sa bojte!",
    "Nepredáva sa päť vrabcov za dva asariony? A Boh ani na jedného z nich nezabúda.",
    "Vy však máte aj všetky vlasy na hlave spočítané. Nebojte sa, vy ste cennejší ako mnoho vrabcov!",
    "Hovorím vám: Ktokoľvek sa ku mne prizná pred ľuďmi, Syn človeka sa prizná k nemu pred Božími anjelmi;",
    "ale kto mňa zaprie pred ľuďmi, bude zapretý pred Božími anjelmi.",
    "Ak niekto povie slovo proti Synovi človeka, odpustí sa mu. Kto by sa však rúhal proti Svätému Duchu, tomu sa neodpustí.",
    "Keď vás budú vodiť pred synagógy, pred úrady a pred vrchnosti, nestarajte sa, ako sa brániť alebo čo povedať,",
    "lebo Svätý Duch vás v tú hodinu poučí, čo treba povedať.\"",
    "Ktosi zo zástupu mu povedal: \"Učiteľ, povedz môjmu bratovi, aby sa so mnou podelil o dedičstvo.\"",
    "On mu odvetil: \"Človeče, kto ma ustanovil za sudcu alebo rozhodcu medzi vami?\"",
    "A ostatným povedal: \"Dajte si pozor! Chráňte sa všetkej chamtivosti! Lebo aj keď má človek hojnosť všetkého, jeho život nezávisí od toho, čo má.\"",
    "Potom im povedal aj podobenstvo: \"Istému boháčovi priniesli jeho pozemky veľkú úrodu.",
    "Uvažoval a hovoril si: ‚Čo urobím? Veď nemám kde uložiť svoju úrodu.‘",
    "Potom si povedal: ‚Toto urobím: zrúcam svoje sýpky a postavím väčšie a tam uložím všetko svoje obilie a všetok svoj majetok.",
    "Potom poviem svojej duši: Duša moja, máš veľké zásoby na mnohé roky. Odpočívaj, jedz, pi a veselo hoduj!‘",
    "Ale Boh mu povedal: ‚Hlupák, ešte tejto noci požiadajú od teba tvoj život a čo si nahonobil, čie bude?‘",
    "Tak je to s tým, kto hromadí poklady len pre seba, namiesto toho, aby sa stával bohatým pred Bohom.\"",
    "Potom povedal svojim učeníkom: \"Preto vám hovorím: Nebuďte ustarostení o svoj život, čo budete jesť alebo piť, ani o svoje telo, čím sa zaodejete.",
    "Veď život je viac ako jedlo a telo viac ako odev.",
    "Pozrite na havrany: nesejú ani nežnú, nemajú ani komoru, ani stodolu, a Boh ich živí. O koľko viac ste vy ako vtáky!",
    "Kto z vás tým, že ste ustarostení, môže predĺžiť svoj život čo len o lakeť?",
    "Ak teda nevládzete ani to najmenšie, čo sa tak staráte o to ostatné?",
    "Pozrite sa na ľalie, ako rastú – nepradú a netkajú a hovorím vám: Ani Šalamún v celej svojej sláve sa neobliekal tak ako jedna z nich.",
    "Keď teda Boh takto oblieka rastlinu, ktorá je dnes na poli a zajtra ju hodia do pece, o čo skôr oblečie vás, vy maloverní?",
    "Ani vy sa nezháňajte, čo budete jesť alebo čo budete piť, a nebuďte ustarostení!",
    "Veď toto všetko zháňajú pohania tohto sveta. Ale váš Otec vie, že to všetko potrebujete.",
    "A tak hľadajte jeho Kráľovstvo a toto dostanete navyše.",
    "Neboj sa, malé stádo, lebo vášmu Otcovi sa zapáčilo dať vám Kráľovstvo.",
    "Predajte, čo máte, a rozdajte ako almužnu! Robte si mešce, ktoré sa nezoderú, nevyčerpateľný poklad v nebi, kde sa zlodej nedostane a kde moľ neničí.",
    "Lebo kde je váš poklad, tam bude aj vaše srdce.",
    "Buďte pripravení, prepásaní opaskom a lampy zažaté.",
    "Buďte podobní ľuďom, ktorí očakávajú svojho pána, keď sa má vrátiť zo svadby, aby mu otvorili hneď, ako príde a zaklope.",
    "Šťastní tí sluhovia, ktorých pán pri svojom príchode nájde bdieť. Veru, hovorím vám: Opáše sa, posadí ich k stolu a bude ich obsluhovať.",
    "A keď príde o polnoci alebo až nad ránom a nájde ich bdieť, budú šťastní.",
    "Uvážte predsa: keby hospodár vedel, v ktorú hodinu príde zlodej, nedovolil by mu vlámať sa do svojho domu.",
    "Aj vy buďte pripravení, lebo Syn človeka príde v hodinu, o ktorej sa nenazdáte.\"",
    "Vtedy Peter povedal: \"Pane, toto podobenstvo hovoríš iba nám, alebo všetkým?\"",
    "Pán povedal: \"Kto je teda ten verný a múdry správca, ktorého Pán ustanoví nad svojou čeľaďou, aby jej načas dával určený pokrm?",
    "Šťastný sluha, ktorého Pán pri svojom príchode nájde tak robiť.",
    "Veru, hovorím vám: Ustanoví ho nad všetkým, čo má.",
    "Ale keby si ten sluha povedal v srdci: ‚Môj pán akosi nejde‘ a začal by biť sluhov a slúžky, jesť a piť a opíjať sa,",
    "pán toho sluhu príde v deň, keď to najmenej čaká, a v hodinu, o ktorej nevie; prísne ho potresce a dá mu miesto medzi neveriacimi.",
    "Sluhu, ktorý poznal vôľu svojho pána, no nič nepripravil, aby ju splnil, veľmi zbijú.",
    "Sluhu, ktorý nepoznal vôľu svojho pána a urobil niečo, čo si zaslúži bitku, menej zbijú. Kto mnoho dostal, od toho sa bude mnoho požadovať a čím viac niekomu zverili, tým viac sa bude od neho požadovať.",
    "Prišiel som ohňom zapáliť zem a ako túžim, aby už horel!",
    "Krstom mám byť pokrstený a aká úzkosť ma zviera, kým sa to nestane!",
    "Myslíte, že som prišiel pokoj priniesť na zem? Nie, hovorím vám, ale rozdelenie.",
    "Lebo odteraz sa päť ľudí v jednom dome rozdelí: traja proti dvom a dvaja proti trom.",
    "Budú rozdelení: otec proti synovi a syn proti otcovi, matka proti dcére a dcéra proti matke, svokra proti neveste a nevesta proti svokre.\"",
    "Hovoril ešte zástupom: \"Keď zbadáte, že na západe vystupuje oblak, hneď hovoríte: ‚Dážď príde‘ a býva tak.",
    "A keď veje južný vietor, hovoríte: ‚Bude horúco‘ a býva.",
    "Pokrytci, vzhľad zeme a neba viete posúdiť. Ako to, že terajší čas posúdiť neviete?",
    "Prečo sami od seba nesúdite, čo je správne urobiť?",
    "Tak keď ideš so svojím protivníkom pred vrchnosť, usiluj sa s ním cestou vyrovnať, aby ťa nezavliekol k sudcovi, lebo sudca ťa vydá drábovi a dráb ťa vrhne do väzenia.",
    "Hovorím ti: Nevyjdeš odtiaľ, kým nezaplatíš do posledného haliera.\""
  ],
  "13": [
    "V tom istom čase prišli ľudia, ktorí mu rozprávali o Galilejčanoch, ktorých krv Pilát zmiešal s ich obetami.",
    "On im povedal: \"Myslíte, že tí Galilejčania, keď tak trpeli, boli väčší hriešnici ako ostatní Galilejčania?",
    "Nie, hovorím vám, ale ak nebudete robiť pokánie, všetci podobne zahyniete.",
    "Alebo si myslíte, že tí osemnásti, čo na nich padla veža v Siloe a zabila ich, boli väčší vinníci ako ostatní obyvatelia Jeruzalema?",
    "Nie, hovorím vám, ale ak nebudete robiť pokánie, všetci tak isto zahyniete.\"",
    "Povedal ešte toto podobenstvo: \"Ktosi mal vo svojej vinici zasadený figovník a prišiel hľadať na ňom ovocie, ale nenašiel.",
    "Preto povedal vinohradníkovi: ‚Pozri, už tri roky chodím hľadať ovocie na tomto figovníku a nič nenachádzam. Vytni ho, načo ešte zem využíva?‘",
    "On mu odpovedal: ‚Pane, nechaj ho ešte tento rok. Okopem ho a pohnojím.",
    "Možno nabudúce prinesie ovocie. Ak nie, potom ho vytneš.‘\"",
    "V sobotu učil v istej synagóge.",
    "Bola tam žena, posadnutá duchom, ktorý ju osemnásť rokov držal zhrbenú, takže sa nemohla ani trochu narovnať.",
    "Keď ju Ježiš zbadal, zavolal si ju a povedal jej: \"Žena, si oslobodená od svojej choroby\"",
    "a vložil na ňu ruky. Ona sa hneď vzpriamila a oslavovala Boha.",
    "Ale predstavený synagógy sa nahneval, že Ježiš v sobotu uzdravuje, i povedal zástupu: \"Je šesť dní, keď treba pracovať, v tieto dni prichádzajte a dajte sa uzdravovať, a nie v sobotu!\"",
    "Pán mu odpovedal: \"Pokrytci! Neodväzuje každý z vás svojho vola alebo osla od jasieľ v sobotu a nevodí ho napájať?",
    "A túto Abrahámovu dcéru, ktorú satan držal osemnásť rokov spútanú, nebolo treba vyslobodiť z tohto puta v sobotný deň?\"",
    "Keď to povedal, všetci jeho protivníci sa zahanbili, ale ľudia sa radovali zo všetkých slávnych skutkov, ktoré konal.",
    "Potom povedal: \"Čomu sa podobá Božie kráľovstvo, k čomu ho prirovnám?",
    "Podobá sa horčičnému zrnku, ktoré človek vzal a hodil do svojej záhrady. Keď vyrástlo, bol z neho strom a nebeské vtáky hniezdili na jeho konároch.\"",
    "A zasa povedal: \"K čomu prirovnám Božie kráľovstvo?",
    "Podobá sa kvasu, ktorý žena vezme a zamiesi do troch mier múky, až všetko nakysne.\"",
    "Prechádzal mestami a dedinami, učil a šiel cestou do Jeruzalema.",
    "Ktosi sa ho spýtal: \"Pane, je málo tých, čo budú spasení?\" On im povedal:",
    "\"Usilujte sa vojsť tesnou bránou, lebo hovorím vám: Mnohí sa budú pokúšať vojsť a nebudú môcť.",
    "Keď pán domu vstane a zatvorí dvere a vy zostanete vonku, začnete klopať na dvere a volať: ‚Pane, otvor nám!‘ A on vám odpovie: ‚Ja neviem, odkiaľ ste!‘",
    "Vtedy začnete hovoriť: \"Jedávali sme s tebou a píjali, na našich námestiach si učil.\"",
    "Ale on vám povie: ‚Ja neviem, odkiaľ ste. Odíďte odo mňa všetci, čo páchate neprávosť!‘",
    "Tam bude plač a škrípanie zubov, keď uvidíte, že Abrahám, Izák, Jakub a všetci proroci sú v Božom kráľovstve a vy ste vyhodení von.",
    "A prídu od východu i od západu, od severu i od juhu a budú stolovať v Božom kráľovstve.",
    "Áno, niektorí, ktorí boli poslední, budú prvými a sú prví, ktorí budú poslednými.\"",
    "V tú hodinu prišli niektorí farizeji a hovorili mu: \"Odíď odtiaľto, lebo Herodes ťa chce zabiť.\"",
    "On im povedal: \"Choďte a povedzte tomu lišiakovi: Hľa, vyháňam zlých duchov a uzdravujem dnes i zajtra, a tretieho dňa dosiahnem svoj cieľ.",
    "Ale dnes, zajtra a tretieho dňa musím ísť ďalej, lebo je nemysliteľné, aby prorok zahynul mimo Jeruzalema.",
    "Jeruzalem, Jeruzalem, ktorý zabíjaš prorokov a kameňuješ tých, čo boli k tebe poslaní, koľko ráz som chcel zhromaždiť tvoje deti ako sliepka svoje kuriatka pod krídla, a nechceli ste.",
    "Pozrite, váš dom bude pustý! Áno, hovorím vám: Už ma neuvidíte, kým nepríde čas, keď poviete: Požehnaný, ktorý prichádza v mene Pánovom.\""
  ],
  "14": [
    "Stalo sa, že v istú sobotu vošiel do domu ktoréhosi farizeja stolovať a oni ho pozorovali.",
    "A pred ním bol človek, ktorý mal vodnatieľku.",
    "Ježiš sa obrátil k znalcom Zákona a farizejom a opýtal sa ich: \"Slobodno v sobotu uzdravovať, či nie?\"",
    "Ale oni mlčali. Vzal ho teda, uzdravil ho a prepustil.",
    "Potom im povedal: \"Ak niekomu z vás padne do studne syn alebo vôl, nevytiahne ho hneď v sobotný deň?\"",
    "A nevedeli mu na to odpovedať.",
    "Keď zbadal, ako si pozvaní vyberali popredné miesta, povedal im toto podobenstvo:",
    "\"Ak ťa niekto pozve na svadbu, nesadaj si na prvé miesto, lebo mohol pozvať niekoho vzácnejšieho, ako si ty;",
    "a prišiel by ten, čo pozval teba i jeho a povedal by ti: ‚Uvoľni miesto tomuto.‘ Vtedy by si musel s hanbou zaujať posledné miesto.",
    "Ale keď ťa pozvú, choď, sadni si na posledné miesto. Potom, keď príde ten, čo ťa pozval, povie ti: ‚Priateľu, postúp vyššie!‘ Vtedy sa ti dostane pocty pred všetkými spolustolujúcimi.",
    "Lebo každý, kto sa povyšuje, bude ponížený a kto sa ponižuje, bude povýšený.\"",
    "A tomu, čo ho pozval, povedal: \"Keď dávaš obed alebo večeru, nevolaj svojich priateľov ani svojich bratov, ani príbuzných, ani bohatých susedov, aby nepozvali aj oni teba a mal by si odplatu.",
    "Ale keď chystáš hostinu, pozvi chudobných, mrzákov, chromých a slepých.",
    "Budeš šťastný, lebo oni sa nemajú čím odplatiť. No odplatu dostaneš pri vzkriesení spravodlivých.\"",
    "Keď to počul jeden zo spolustolujúcich, povedal mu: \"Šťastný, kto bude jesť chlieb v Božom kráľovstve.\"",
    "Ježiš odpovedal: \"Istý človek pripravil veľkú večeru a pozval mnohých ľudí.",
    "Keď nadišla hodina večere, poslal svojho sluhu, aby povedal pozvaným: ‚Poďte, už je všetko pripravené.‘",
    "A naraz sa začali všetci vyhovárať. Prvý mu povedal: ‚Kúpil som pole a musím si ho ísť pozrieť. Prosím ťa, ospravedlň ma.‘",
    "Druhý povedal: ‚Kúpil som päť párov volov a idem ich vyskúšať. Prosím ťa, ospravedlň ma!‘",
    "A ďalší povedal: ‚Oženil som sa, a preto nemôžem prísť.‘",
    "Sluha sa vrátil a oznámil to svojmu pánovi. Vtedy sa pán domu nahneval a povedal svojmu sluhovi: ‚Vyjdi rýchlo na námestia a do ulíc mesta a priveď sem chudobných a mrzákov, slepých a chromých!‘",
    "Sluha hlásil: ‚Pane, stalo sa, ako si rozkázal, a ešte je miesto.‘",
    "Tu pán povedal sluhovi: ‚Vyjdi na cesty a k ohradám a donúť vojsť všetkých, aby sa mi naplnil dom.",
    "Lebo hovorím vám, že ani jeden z tamtých mužov, čo boli pozvaní, neokúsi moju večeru.‘\"",
    "Išli s ním veľké zástupy. Obrátil sa a povedal im:",
    "\"Ak niekto prichádza ku mne a nemá v nenávisti svojho otca, matku, ženu, deti, bratov, sestry, ba aj svoj život, nemôže byť mojím učeníkom.",
    "Kto nenesie svoj kríž a nejde za mnou, nemôže byť mojím učeníkom.",
    "Ak niekto z vás chce stavať vežu, či si najprv nesadne a neprepočíta náklad, či má na jej dokončenie?",
    "Aby sa mu potom, keď položí základ a nebude môcť dostavať, nezačali posmievať všetci, ktorí to uvidia, hovoriac:",
    "‚Tento človek začal stavať, ale dokončiť nevládal.‘",
    "Alebo keď sa kráľ chystá do boja s iným kráľom, či si najprv nesadne a neporozmýšľa, či sa môže s desiatimi tisícami postaviť proti tomu, kto ide proti nemu s dvadsiatimi tisícami?",
    "Ak nie, vyšle posolstvo, kým je tamten ešte ďaleko, a prosí o podmienky mieru.",
    "Tak ani jeden z vás, ak sa nezriekne všetkého, čo má, nemôže byť mojím učeníkom.",
    "Soľ je dobrá vec. Ale ak soľ stratí chuť, čím ju napravia?",
    "Nehodí sa ani do zeme, ani do hnoja, ale ju vyhodia von. Kto má uši na počúvanie, nech počúva!\""
  ],
  "15": [
    "Približovali sa k nemu všetci mýtnici a hriešnici a počúvali ho.",
    "Farizeji a znalci Zákona šomrali: \"Tento prijíma hriešnikov a jedáva s nimi.\"",
    "Preto im povedal toto podobenstvo:",
    "\"Ak má niekto z vás sto oviec a jednu z nich stratí, nenechá tých deväťdesiatdeväť na púšti a nepôjde za tou, čo sa stratila, kým ju nenájde?",
    "A keď ju nájde, vezme ju s radosťou na plecia",
    "a len čo príde domov, zvolá priateľov a susedov a povie im: ‚Radujte sa so mnou, lebo som našiel ovcu, ktorá sa mi stratila.‘",
    "Hovorím vám: Tak bude aj v nebi väčšia radosť nad jedným hriešnikom, ktorý robí pokánie, ako nad deväťdesiatimi deviatimi spravodlivými, ktorí pokánie nepotrebujú.",
    "Alebo ak má žena desať drachiem a jednu stratí, či nezažne lampu, nevymetie dom a nehľadá starostlivo, kým ju nenájde?",
    "A keď ju nájde, zvolá priateľky a susedky a povie: ‚Radujte sa so mnou, lebo som našla drachmu, čo som stratila.‘",
    "Hovorím vám: Takú radosť majú Boží anjeli z jedného hriešnika, ktorý robí pokánie.\"",
    "Povedal ešte: \"Istý človek mal dvoch synov.",
    "Mladší z nich povedal otcovi: ‚Otec, daj mi časť majetku, ktorá mi patrí.‘ A on im rozdelil majetok.",
    "O niekoľko dní si mladší syn všetko pobral, odcestoval do ďalekého kraja a tam svoj majetok hýrivým životom premárnil.",
    "Keď všetko premrhal, nastal v tej krajine veľký hlad a on začal trieť núdzu.",
    "Išiel teda a uchytil sa u istého obyvateľa tej krajiny a on ho poslal na svoje hospodárstvo svine pásť.",
    "I túžil nasýtiť sa aspoň strukmi, čo žrali svine, ale nikto mu ich nechcel dať.",
    "Vstúpil teda do seba a povedal si: ‚Koľko nádenníkov u môjho otca má chleba nazvyš a ja tu hyniem od hladu.",
    "Vstanem, pôjdem k otcovi a poviem mu: Otče, zhrešil som proti Nebu a proti tebe.",
    "Už nie som hoden volať sa tvojím synom. Prijmi ma ako jedného zo svojich nádenníkov.‘",
    "Vstal a šiel k svojmu otcovi. Ešte bol ďaleko, keď ho zazrel jeho otec a bolo mu ho ľúto. Pribehol k nemu, hodil sa mu okolo krku a vybozkával ho.",
    "Syn mu povedal: ‚Otče, zhrešil som proti Nebu i proti tebe. Už nie som hoden volať sa tvojím synom.‘",
    "Ale otec povedal svojim sluhom: ‚Rýchlo prineste najlepšie šaty a oblečte ho! Dajte mu prsteň na ruku a obuv na nohy!",
    "Priveďte vykŕmené teľa a zabite ho. Jedzme a veselo hodujme,",
    "lebo tento môj syn bol mŕtvy a ožil, bol stratený a našiel sa.‘ A začali hodovať.",
    "Jeho starší syna bol práve na roli. Keď sa vracal a približoval sa k domu, počul hudbu a tanec.",
    "Zavolal si jedného zo sluhov a opýtal sa, čo sa to deje.",
    "Ten mu povedal: ‚Prišiel tvoj brat a tvoj otec zabil vykŕmené teľa, lebo sa mu vrátil zdravý.‚",
    "On sa nahneval a nechcel vojsť. Vyšiel teda jeho otec a začal ho prosiť.",
    "Ale on odpovedal otcovi: ‚Už toľko rokov ti slúžim a nikdy som neprestúpil tvoj rozkaz, a mne si nikdy nedal ani len kozľa, aby som sa zabavil so svojimi priateľmi.",
    "No keď prišiel tento tvoj syn, čo ti prehýril majetok s neviestkami, pre neho si zabil vykŕmené teľa!‘",
    "Otec mu na to povedal: ‚Syn môj, ty si stále so mnou a všetko, čo mám, je tvoje.",
    "Ale patrilo sa hodovať a radovať, lebo tento tvoj brat bol mŕtvy a ožil, bol stratený a našiel sa.‘\""
  ],
  "16": [
    "Svojim učeníkom ešte povedal: \"Bol istý bohatý človek, ktorý mal správcu, a toho obžalovali u neho, že mu rozhadzuje majetok.",
    "Zavolal si ho a povedal mu: ‚Čo to počúvam o tebe? Vydaj počet zo svojho šafárenia, lebo ďalej už nemôžeš byť správcom.‘",
    "Správca si povedal: ‚Čo budem robiť, keď ma môj pán zbaví správcovstva? Kopať nevládzem, žobrať sa hanbím.",
    "Viem, čo urobím, aby ma prijali do domu, keď ma zbavia správcovstva.‘",
    "Zavolal si po jednom dlžníkov svojho pána a vravel prvému: ‚Koľko dlhuješ môjmu pánovi?‘",
    "On povedal: ‚Sto kadí oleja.‘ Vravel mu: ‚Tu máš svoj úpis, rýchlo si sadni a napíš päťdesiat.‘",
    "Potom povedal inému: ‚A ty koľko dlhuješ?‘ On vravel: ‚Sto meríc pšenice.‘ Povedal mu: ‚Tu máš svoj úpis a napíš osemdesiat.‘",
    "A pán pochválil nepoctivého správcu, že si prezieravo počínal. Lebo synovia tohto sveta sú voči sebe navzájom predvídavejší ako synovia svetla.",
    "Tak vám aj ja hovorím: Robte si priateľov s pomocou nespravodlivého bohatstva, aby, keď sa pominie, ste boli prijatí do večných príbytkov.",
    "Kto je verný v najmenšom, je verný aj vo veľkom a kto je nepoctivý v malom, je nepoctivý aj vo veľkom.",
    "Ak ste teda neboli verní v nespravodlivom bohatstve, kto vám zverí pravé bohatstvo?",
    "A ak ste neboli verní v tom, čo patrí iným, kto vám dá, čo je vaše vlastné?",
    "Nijaký sluha nemôže slúžiť dvom pánom; alebo prvého bude nenávidieť a druhého milovať, alebo prvého sa bude pridŕžať a druhým bude pohŕdať. Nemôžete slúžiť Bohu aj bohatstvu.\"",
    "Toto všetko počúvali aj farizeji, ktorí mali radi peniaze, a posmievali sa mu.",
    "Preto im povedal: \"Vy sa robíte pred ľuďmi spravodlivými, ale Boh pozná vaše srdcia; lebo čo je v očiach ľudí vznešené, pred Bohom je predmetom pohŕdania.",
    "Zákon a Proroci sú až po Jána. Odvtedy sa zvestuje Kráľovstvo a každý sa usiluje vojsť doň násilím.",
    "Ľahšie sa pominie nebo a zem, ako by zo Zákona vypadla jediná čiarka.",
    "Každý, kto prepúšťa svoju manželku a berie si inú, cudzoloží, a kto si berie takú, ktorú muž prepustil, cudzoloží.",
    "Bol istý bohatý človek. Obliekal sa do purpuru a jemného plátna a deň čo deň prepychovo hodoval.",
    "Akýsi chudák plný vredov líhal pri jeho bráne.",
    "Túžil nasýtiť sa z toho, čo padalo z boháčovho stola, ale len psy prichádzali a lízali mu vredy.",
    "Stalo sa, že ten chudák zomrel a anjeli ho zaniesli do Abrahámovho lona. Aj boháč zomrel a bol pochovaný.",
    "V pekle vo veľkých mukách pozrel hore a videl zďaleka Abraháma a Lazára v jeho lone.",
    "Vtedy zvolal: ‚Otec Abrahám, zľutuj sa nado mnou a pošli Lazára, nech si namočí aspoň koniec prsta vo vode a ovlaží mi jazyk, lebo sa hrozne trápim v tomto plameni.‘",
    "No Abrahám povedal: ‚Synu, spomeň si, že si dostal všetko dobré za svojho života a Lazár zasa iba zlé. Teraz sa on tu teší a ty sa trápiš.",
    "A okrem toho je medzi nami a vami veľká priepasť, takže nik, čo by ako chcel, nemôže prejsť odtiaľto k vám ani odtiaľ prekročiť k nám.‘",
    "Tu povedal: ‚Prosím ťa, otče, pošli ho do domu môjho otca,",
    "lebo mám piatich bratov; nech im donesie svoje svedectvo, aby sa nedostali aj oni na toto miesto múk.‘",
    "Abrahám mu odpovedal: ‚Majú Mojžiša a Prorokov, nech ich počúvajú.‘",
    "Ale on vravel: ‚Nie, otec Abrahám, ale ak k nim príde niekto z mŕtvych, budú robiť pokánie.‘",
    "Odpovedal mu: ‚Ak nepočúvajú Mojžiša a Prorokov, neuveria, ani keby niekto z mŕtvych vstal.‘\""
  ],
  "17": [
    "Potom povedal svojim učeníkom: \"Nie je možné, aby sa nevyskytlo zvádzanie na hriech, ale beda tomu, skrze koho prichádza.",
    "Tomu by bolo lepšie, keby mu zavesili mlynský kameň na krk a hodili ho do mora, než by mal zviesť na hriech jedného z týchto maličkých.",
    "Dajte si pozor!Keď sa tvoj brat previní, pokarhaj ho! Ak oľutuje, odpusť mu.",
    "A keď sa aj sedem ráz za deň prehreší proti tebe a sedem ráz sa vráti k tebe a povie: ‚Ľutujem,‘ odpusť mu!\"",
    "Apoštoli povedali Pánovi: \"Daj nám väčšiu vieru!\"",
    "Pán odpovedal: \"Keby ste mali vieru ako horčičné zrnko a povedali by ste tejto moruši: ‚Vytrhni sa aj s koreňom a presaď sa do mora,‘ poslúchla by vás.",
    "Kto z vás, ak má sluhu, ktorý orie alebo pasie stádo, povie mu, keď sa vráti z poľa: ‚Hneď si poď sadnúť za stôl‘?",
    "Vari mu skôr nepovie: ‚Priprav mi večeru, podpáš sa a obsluhuj ma, kým sa nenajem a nenapijem; ty budeš jesť a piť až potom‘?",
    "Či je zaviazaný vďakou sluhovi, že urobil, čo sa mu rozkázalo?",
    "Tak aj vy, keď urobíte všetko, čo sa vám prikázalo, povedzte: ‚My sme obyčajní sluhovia; urobili sme, čo sme boli povinní urobiť.‘\"",
    "Stalo sa na jeho ceste do Jeruzalema, že prechádzal pomedzi Samáriu a Galileu.",
    "Keď vchádzal do ktorejsi dediny, išlo mu naproti desať malomocných mužov. Zďaleka zastali",
    "a hlasno kričali: \"Ježišu, učiteľ, zmiluj sa nad nami!\"",
    "Keď ich uvidel, povedal: \"Choďte, ukážte sa kňazom!\" A stalo sa, že ako šli, boli očistení.",
    "Keď jeden z nich spozoroval, že je uzdravený, vrátil sa a veľkým hlasom velebil Boha.",
    "Padol na tvár Ježišovi k nohám a ďakoval mu. A to bol Samaritán.",
    "Ježiš na to povedal: \"Neočistilo sa ich desať? A tí deviati kde sú?",
    "Nenašiel sa nik okrem tohto cudzinca, čo by sa bol vrátil a vzdal Bohu slávu?\"",
    "A jemu povedal: \"Vstaň a choď, tvoja viera ťa zachránila.\"",
    "Keď sa ho farizeji opýtali, kedy príde Božie kráľovstvo, on im povedal: \"Božie kráľovstvo neprichádza tak, že by sa to dalo pozorovať podľa znakov.",
    "Ani nepovedia: ‚Pozri, tu je!‘ Alebo: ‚Tamto je!‘ Lebo Božie kráľovstvo je medzi vami.\"",
    "A učeníkom povedal: \"Prídu dni, v ktorých si budete žiadať uvidieť jeden z dní, keď príde Syn človeka, ale neuvidíte.",
    "Povedia vám: ‚Pozri, tu je, pozri, tamto je.‘ Nechoďte tam, nebežte za tým!",
    "Lebo ako blesk, keď sa blýska, ožiari všetko od jedného kraja neba až po druhý, tak aj Syn človeka, keď príde jeho deň.",
    "Ale najprv musí mnoho trpieť a byť zavrhnutý týmto pokolením.",
    "Ako bolo za dní Noema, tak bude aj za dní Syna človeka.",
    "Ľudia jedli, pili, ženili sa a vydávali až do dňa, keď Noe vošiel do korábu. Tu prišla potopa a zahubila všetkých.",
    "Podobne ako to bolo za dní Lota: ľudia jedli, pili, kupovali, predávali, sadili, stavali,",
    "ale v deň, keď Lot odišiel zo Sodomy, spustil sa oheň a síra z neba a všetkých zahubili.",
    "Tak to bude aj v Deň, keď sa zjaví Syn človeka.",
    "Kto bude v ten deň na plochej streche a veci bude mať v dome, nech nezostupuje vziať si ich a kto bude na poli, nech sa takisto nevracia naspäť.",
    "Spomeňte si na Lotovu ženu.",
    "Kto sa bude usilovať zachrániť si život, stratí ho, a kto ho stratí, získa ho.",
    "Hovorím vám: V tú noc budú dvaja na jednej posteli; jeden bude vzatý a druhý ponechaný.",
    "Dve budú spolu mlieť; jedna bude vzatá, druhá ponechaná.\"",
    "",
    "Oni sa ho opýtali: \"Kde, Pane?\" On im povedal: \"Kde bude mŕtvola, tam sa zhromaždia aj supy.\""
  ],
  "18": [
    "Rozpovedal im podobenstvo, ako sa treba stále modliť a neochabovať:",
    "\"V istom meste bol sudca, ktorý sa Boha nebál a ľudí nehanbil.",
    "Bola v tom meste aj vdova, ktorá k nemu chodila s prosbou: ‚Obráň ma pred mojím protivníkom.‘",
    "Ale on dlho nechcel. No potom si povedal: ‚Hoci sa Boha nebojím a ľudí nehanbím,",
    "obránim tú vdovu, keď ma tak unúva, aby stále neotravovala.‘\"",
    "A Pán povedal: \"Počúvajte, čo hovorí nespravodlivý sudca!",
    "A Boh neobráni svojich vyvolených, čo k nemu volajú dňom i nocou, a bude k nim nevšímavý?",
    "Hovorím vám: Zaraz ich obráni. Ale keď príde Syn človeka, nájde vieru na zemi?\"",
    "Tým, čo si namýšľali, že sú spravodliví, a ostatnými pohŕdali, povedal toto podobenstvo:",
    "\"Dvaja ľudia vstúpili do Chrámu modliť sa. Jeden bol farizej a druhý mýtnik.",
    "Farizej sa postavil a takto sa modlil v sebe: ‚Bože, ďakujem ti, že nie som ako ostatní ľudia: vydierači, nespravodliví, cudzoložníci alebo aj ako tento mýtnik.",
    "Postím sa dva razy do týždňa, dávam desiatky zo všetkého, čo mám.‘",
    "Mýtnik stál celkom vzadu a neodvážil sa ani oči k nebu pozdvihnúť, ale bil sa do pŕs a hovoril: ‚Bože, buď milostivý mne hriešnemu.‘",
    "Hovorím vám: Tento odišiel domov očistený od hriechov, a nie tamten. Lebo každý, kto sa povyšuje, bude ponížený, a kto sa ponižuje, bude povýšený.\"",
    "Prinášali k nemu aj nemluvňatá, aby sa ich dotkol. Keď to videli učeníci, okrikovali ich.",
    "Ale Ježiš si tie deti zavolal a povedal: \"Nechajte deti prichádzať ku mne a nebráňte im, lebo takým patrí Božie kráľovstvo!",
    "Veru, hovorím vám, kto neprijme Božie kráľovstvo ako dieťa, nevojde doň.\"",
    "Tu sa ho spýtal ktorýsi popredný muž: \"Dobrý učiteľ, čo mám robiť, aby som obsiahol večný život?\"",
    "Ježiš mu povedal: \"Prečo ma voláš dobrým? Nik nie je dobrý, jedine Boh.",
    "Poznáš prikázania: Nescudzoložíš, nezabiješ, nepokradneš, nebudeš krivo svedčiť, cti svojho otca i matku!\"",
    "On vravel: \"Toto všetko som zachovával od mladosti.\"",
    "Keď to Ježiš počul, povedal mu: \"Ešte jedno ti chýba. Predaj všetko, čo máš, rozdaj chudobným a budeš mať poklad v nebi. Potom príď a nasleduj ma.\"",
    "Keď to počul, zosmutnel, lebo bol veľmi bohatý.",
    "Keď ho Ježiš videl, povedal: \"Ako ťažko je tým, čo majú bohatstvá, vojsť do Božieho kráľovstva!",
    "Ľahšie je ťave prejsť cez ucho ihly, ako boháčovi vojsť do Božieho kráľovstva!\"",
    "Tí, čo to počuli, povedali: \"Kto potom môže byť spasený?\"",
    "On im povedal: \"Čo je nemožné u ľudí, je možné u Boha.\"",
    "Peter povedal: \"Pozri, my sme opustili všetko, čo sme mali, a išli sme za tebou.\"",
    "On im povedal: \"Veru, hovorím vám: Niet nikoho, kto pre Božie kráľovstvo opustí dom alebo ženu, alebo bratov, alebo rodičov, alebo deti,",
    "aby nedostala oveľa viac v tomto čase a v budúcom veku večný život.\"",
    "Vtedy si vzal Dvanástich a hovoril im: \"Pozrite, vystupujeme do Jeruzalema a splní sa všetko, čo napísali proroci o Synovi človeka.",
    "Vydajú ho pohanom, vysmejú ho, potupia a opľujú,",
    "zbičujú ho a zabijú, ale tretieho dňa vstane z mŕtvych.\"",
    "Lenže oni ničomu z toho nerozumeli. Toto slovo im zostalo zahalené a nepochopili, čo hovoril.",
    "Keď sa približovali k Jerichu, pri ceste sedel akýsi slepec a žobral.",
    "Keď počul, že tadiaľ prechádza zástup, pýtal sa, čo sa deje.",
    "Povedali mu: \"Ježiš Nazaretský ide tadiaľto.\"",
    "Tu vykríkol: \"Ježiš, Syn Dávidov, zmiluj sa nado mnou!\"",
    "Tí, čo išli popredu, ho okríkali, aby mlčal. Ale on ešte väčšmi kričal: \"Syn Dávidov, zmiluj sa nado mnou!\"",
    "Ježiš zastal a kázal, aby ho priviedli k nemu. Keď sa priblížil, opýtal sa ho:",
    "\"Čo chceš, aby som ti urobil?\" On povedal: \"Pane, aby som videl.\"",
    "Ježiš mu povedal: \"Viď znovu! Tvoja viera ťa uzdravila.\"",
    "A hneď videl, šiel za ním a velebil Boha. Aj všetok ľud, keď to videl, vzdával Bohu chválu."
  ],
  "19": [
    "Potom vošiel do Jericha a prechádzal cezeň.",
    "A tu muž menom Zachej, ktorý bol hlavným mýtnikom a bol bohatý,",
    "zatúžil vidieť Ježiša, kto to je, ale nemohol pre zástup, lebo bol malej postavy.",
    "Pobehol teda napred a vyšiel na planý figovník, aby ho videl, lebo práve tade mal ísť.",
    "Keď Ježiš prišiel na to miesto, pozrel hore a povedal mu: \"Zachej, poď rýchlo dolu, lebo dnes mám byť v tvojom dome!\"",
    "On chytro zišiel a prijal ho s radosťou.",
    "Všetci, čo to videli, šomrali: \"Prijal pohostinstvo u hriešneho človeka.\"",
    "Ale Zachej vstal a povedal Pánovi: \"Pane, polovicu svojho majetku dám chudobným a ak som niekoho oklamal, vrátim štvornásobne.\" Ježiš mu povedal:",
    "\"Dnes nadišla spása tomuto domu. Lebo tento človek je tiež Abrahámovým synom.",
    "Syn človeka totiž prišiel hľadať a zachrániť, čo sa stratilo.\"",
    "Tým, čo to počuli, pridal ešte podobenstvo, lebo bol blízko Jeruzalema a oni si mysleli, že sa už zjaví Božie kráľovstvo.",
    "A tak povedal: \"Istý človek vznešeného pôvodu odchádzal do ďalekej krajiny prevziať kráľovstvo a potom sa vrátiť.",
    "Zavolal svojich desiatich sluhov, dal im desať min a povedal im: ‚Obchodujte, kým sa nevrátim!‘",
    "Ale jeho občania ho nenávideli a vyslali za ním posolstvo s odkazom: ‚Nechceme, aby tento nad nami kraľoval.‘",
    "Keď sa po prevzatí kráľovstva vrátil, dal si zavolať sluhov, ktorým dal peniaze, aby zistil, koľko kto získal.",
    "Prišiel prvý a vravel: ‚Pane, tvoja mina získala desať min.‘",
    "On mu povedal: ‚Správne, dobrý sluha, pretože si bol verný nad málom, maj moc nad desiatimi mestami.‘",
    "Prišiel druhý a vravel: ‚Pane, tvoja mina vyniesla päť min.‘",
    "Aj tomuto povedal: ‚Ty maj moc nad piatimi mestami.‘",
    "Iný prišiel a hovoril: ‚Pane, pozri, tu je tvoja mina. Mal som ju uloženú v šatke.",
    "Bál som sa ťa, lebo si prísny človek: berieš, čo si neuložil, a žneš, čo si nezasial.‘",
    "On mu povedal: ‚Zlý sluha! Podľa tvojich vlastných slov ťa súdim. Vedel si, že som prísny človek, že beriem, čo som neuložil, a žnem, čo som nezasial?",
    "Prečo si teda nedal moju minu peňazomencom a ja by som si ju bol pri návrate vybral aj s úrokmi?‘",
    "A tým, čo tam stáli, povedal: ‚Vezmite mu minu a dajte ju tomu, čo má desať min!‘",
    "Oni mu vraveli: ‚Pane, veď má desať min!‘",
    "‚Hovorím vám: Každému, kto má, ešte sa pridá, ale kto nemá, tomu sa vezme aj to, čo má.",
    "A mojich nepriateľov, ktorí nechceli, aby som nad nimi panoval, priveďte sem a pobite ich predo mnou!‘\"",
    "Keď to Ježiš povedal, vystupoval do Jeruzalema, kráčal pred všetkými.",
    "Keď sa priblížil k Betfage a Betánii pri hore, ktorá sa volá Olivová, poslal dvoch učeníkov",
    "so slovami: \"Choďte do dediny, ktorá je pred vami. Len čo do nej vojdete, nájdete osliatko, na ktorom nikdy nijaký človek nesedel. Odviažte ho a priveďte!",
    "A keby sa vás niekto opýtal: ‚Prečo ho odväzujete?‘ Poviete: ‚Pán ho potrebuje.‘\"",
    "Tí, ktorých poslal, odišli a našli všetko tak, ako im povedal.",
    "Keď osliatko odväzovali, povedali im jeho majitelia: \"Prečo odväzujete osliatko?\"",
    "Oni povedali: \"Pán ho potrebuje.\"",
    "Osliatko priviedli k Ježišovi, prehodili cezeň svoje plášte a posadili naň Ježiša.",
    "Ako šiel, prestierali na cestu svoje plášte.",
    "A keď sa už blížili k úpätiu Olivovej hory, začali celé zástupy učeníkov radostne veľkým hlasom chváliť Boha za všetky zázraky, ktoré videli.",
    "Volali: \"Požehnaný, ktorý prichádza ako kráľ v mene Pánovom! Pokoj na nebi a sláva na výsostiach!\"",
    "Vtedy mu niektorí farizeji zo zástupu povedali: \"Učiteľ, napomeň svojich učeníkov!\"",
    "On povedal: \"Hovorím vám: Ak budú oni mlčať, budú kričať kamene!\"",
    "Keď sa priblížil, pri pohľade na mesto plakal nad ním",
    "a hovoril: \"Kiež by si aj ty v tento veľký deň poznalo, čo ti prináša pokoja. Ale teraz je to skryté tvojim očiam.",
    "Lebo prídu na teba dni, keď ťa tvoji nepriatelia oboženú valom, obkľúčia ťa a zovrú zo všetkých strán,",
    "hodia ťa na zem i tvoje deti v tebe a nenechajú v tebe kameň na kameni, lebo si nepoznalo čas svojho navštívenia.\"",
    "Keď vošiel do Chrámu, začal vyháňať predavačov",
    "a povedal im: \"Napísané je: Môj dom bude domom modlitby. A vy ste z neho urobili lotrovský pelech.\"",
    "Denne učil v Chráme. Ale veľkňazi a znalci Zákona hľadali, ako ho zahubiť, tiež vodcovia ľudu.",
    "Ibaže nevedeli, čo urobiť, lebo všetok ľud na ňom visel a počúval ho."
  ],
  "20": [
    "Stalo sa jedného dňa, keď učil ľud v Chráme a hlásal Dobrú zvesť, že prišli k nemu veľkňazi a znalci Zákona so staršími",
    "a hovorili mu: \"Povedz nám: Akou mocou toto robíš alebo kto ti dal túto moc?\"",
    "On im povedal: \"Aj ja sa vás na niečo spýtam. Povedzte mi:",
    "Jánov krst bol z Neba, či od ľudí?\"",
    "Oni sa medzi sebou radili: \"Ak povieme: ‚Z Neba,‘ povie: ‚Prečo ste mu neuverili?‘",
    "Ale ak povieme: ‚Od ľudí,‘ všetok ľud nás ukameňuje, lebo je presvedčený, že Ján je prorok.\"",
    "Odpovedali teda, že nevedia, odkiaľ bol.",
    "Ježiš im povedal: \"Ani ja vám nepoviem, akou mocou toto robím.\"",
    "Potom začal rozprávať ľudu toto podobenstvo: \"Istý človek vysadil vinicu, prenajal ju vinohradníkom a na dlhý čas odcestoval.",
    "Keď prišiel čas, poslal k vinohradníkom sluhu, aby mu dali podiel úrody vinice. Ale vinohradníci ho zbili a prepustili naprázdno.",
    "Poslal druhého sluhu. Aj tohto zbili, potupili a prepustili naprázdno.",
    "Poslal aj tretieho, toho doráňali a vyhodili von.",
    "Vtedy si Pán vinice povedal: ‚Čo urobím? Pošlem svojho milovaného syna. K nemu budú mať úctu.‘",
    "Ale keď toho vinohradníci videli, spolu sa poradili a povedali si: ‚To je dedič. Zabime ho a dedičstvo bude naše!‘ Vyhodili ho z vinice a zabili.",
    "Čo im teda urobí pán vinice?",
    "Príde, týchto vinohradníkov zahubí a vinicu dá iným.\" Na tie slová povedali: \"Božechráň!\"",
    "On sa na nich pozrel a povedal: \"Čo teda znamená toto slovo Písma: Kameň, ktorý stavitelia zavrhli, stal sa kameňom uholným?",
    "Každý, kto na ten kameň padne, doláme sa a na koho ten kameň padne, toho rozdrví.\"",
    "Znalci Zákona a veľkňazi chceli v tú hodinu položiť na neho ruky, ale báli sa ľudu. Porozumeli totiž, že to o nich povedal toto podobenstvo.",
    "Striehli na neho a poslali úskočníkov, ktorí predstierali, že sú spravodliví, aby ho podchytili v reči a mohli ho vydať vrchnosti a vladárovej moci.",
    "Opýtali sa ho: \"Učiteľ, vieme, že hovoríš a učíš správne a že nehľadíš na osobu, ale pravdivo učíš Božej ceste.",
    "Je dovolené platiť cisárovi daň, či nie?\"",
    "On však prehliadol ich lesť a povedal im:",
    "\"Ukážte mi denár! Čí obraz a nápis sú na ňom?\" Oni povedali: \"Cisárov.\"",
    "Vtedy im povedal: \"Dávajte teda, čo je cisárovo, cisárovi, a čo je Božie, Bohu!\"",
    "A nepodarilo sa im podchytiť ho v reči pred ľudom, ale žasli nad jeho odpoveďou a umĺkli.",
    "Tu prišli k nemu niektorí saduceji, ktorí popierajú zmŕtvychvstanie, a pýtali sa ho:",
    "\"Učiteľ, Mojžiš nám napísal, že ak niekomu zomrie brat, ktorý mal ženu, ale bol bezdetný, jeho brat si ju má vziať za ženu a splodiť bratovi potomka.",
    "Bolo teda sedem bratov. Prvý sa oženil a zomrel bezdetný.",
    "Vzal si ju druhý,",
    "potom aj tretí a takisto všetci siedmi. Ale nezanechali deti a pomreli.",
    "Napokon zomrela aj žena.",
    "Nuž, ktorému z nich bude žena manželkou pri vzkriesení? Veď ju mali siedmi za manželku.\"",
    "Ježiš im odpovedal: \"Synovia tohto sveta sa ženia a vydávajú.",
    "Ale tí, čo budú uznaní za hodných tamtoho sveta a zmŕtvychvstania, už sa neženia ani nevydávajú.",
    "Už ani umrieť nemôžu, lebo sú ako anjeli a sú Božími synmi, lebo sú vzkriesení.",
    "Že mŕtvi naozaj vstanú, to naznačil aj Mojžiš v stati o horiacom kríku, keď nazýva Pána Bohom Abraháma, Bohom Izáka a Bohom Jakuba.",
    "No Boh nie je Bohom mŕtvych, ale živých; všetci vlastne žijú pre neho.\"",
    "Tu niektorí znalci Zákona povedali: \"Učiteľ, dobre si to povedal.\"",
    "A už sa ho neodvážili na nič vypytovať.",
    "On im povedal: \"Ako môžu hovoriť, že Kristus je Dávidov syn?",
    "Veď sám Dávid hovorí v Knihe Žalmov: Boh povedal môjmu Pánovi: Seď po mojej pravici,",
    "kým nepoložím tvojich nepriateľov za podnožku pod tvoje nohy!",
    "Dávid ho teda volá Pánom; ako potom môže byť jeho synom?\"",
    "Pred všetkým ľudom povedal svojim učeníkom:",
    "\"Chráňte sa učiteľov Zákona, ktorí radi chodia v dlhých rúchach, radi majú pozdravy na ulici, prvé sedadlá v synagógach a popredné miesta na hostinách.",
    "Vyjedajú domy vdov pod zámienkou dlhých modlitieb. Týchto postihne prísnejší súd.\""
  ],
  "21": [
    "Keď sa rozhliadol, videl boháčov, ako hádžu svoje dary do chrámovej pokladnice.",
    "Videl aj akúsi chudobnú vdovu, ako tá vhodila dve drobné mince,",
    "a povedal: \"Veru, hovorím vám: Táto chudobná vdova vhodila viac ako všetci ostatní.",
    "Lebo títo všetci dávali dary zo svojho nadbytku, ale ona pri svojej chudobe dala všetko, čo mala, celé svoje živobytie.\"",
    "Keď niektorí hovorili o Chráme, že je vyzdobený krásnymi kameňmi a votívnymi darmi, povedal:",
    "\"Prídu dni, keď z toho, čo vidíte, nezostane kameň na kameni. Všetko bude zborené.\"",
    "Oni sa ho opýtali: \"Učiteľ, kedy to bude a aké bude znamenie, že sa to začne diať?\"",
    "On im povedal: \"Dajte si pozor, aby vás nezviedli. Lebo prídu mnohí a budú hovoriť v mojom mene: ‚Ja som to!‘ a ‚Čas je tu!‘ Nechoďte za nimi!",
    "A keď budete počuť o vojnách a nepokojoch, neľakajte sa! Toto musí prísť predtým, ale koniec nebude hneď.\"",
    "Potom im povedal: \"Národ povstane proti národu a kráľovstvo proti kráľovstvu.",
    "Budú veľké zemetrasenia a miestami hlad a mor, hrozné a veľké znamenia na nebi.",
    "Ale pred tým všetkým položia na vás svoje ruky a budú vás prenasledovať, vydajú vás synagógam a uväznia vás, budú vás vláčiť pred kráľov a vladárov pre moje meno.",
    "To sa vám stane, aby ste vydali svedectvo.",
    "Zaumieňte si, že nebudete dopredu premýšľať, ako sa brániť,",
    "lebo ja vám dám výrečnosť a múdrosť, ktorej nebudú môcť odolať ani protirečiť všetci vaši protivníci.",
    "Budú vás zrádzať aj rodičia, bratia, príbuzní a priatelia. Niektorí z vás budú zabití.",
    "Všetci vás budú nenávidieť pre moje meno.",
    "Ale ani vlas sa vám z hlavy nestratí.",
    "Svojou vytrvalosťou si spasíte duše.",
    "Keď uvidíte Jeruzalem obkľúčený vojskami, vedzte, že jeho spustošenie je celkom blízko.",
    "Vtedy tí, čo budú v Judei, nech utečú do hôr. Tí, čo budú v meste, nech z neho odídu a tí, čo budú na vidieku, nech sa do mesta nevracajú,",
    "lebo to budú dni pomsty, aby sa splnilo všetko, čo bolo napísané.",
    "Beda tehotným ženám a tým, čo budú v tie dni pridájať.Lebo bude veľké súženie na zemi a hnev proti tomuto ľudu.",
    "Budú padať ostrím meča, ako zajatci budú zavlečení medzi všetky národy; Jeruzalem bude šliapaný pohanskými národmi, kým sa nenaplnia časy pohanov.",
    "Budú znamenia na slnku, mesiaci a na hviezdach. Národy na zemi budú plné úzkosti, bezradné, pre hukot mora a vlnobitia.",
    "Ľudia budú zmierať od strachu a od očakávania toho, čo príde na celý svet, lebo nebeské mocnosti sa budú chvieť.",
    "Vtedy uvidia Syna človeka prichádzať s veľkou mocou a slávou.",
    "Keď sa to začne diať, zastaňte si rovno a zodvihnite hlavu, lebo vaše vyslobodenie je blízko.\"",
    "Povedal im podobenstvo: \"Pozrite na figovník a ostatné stromy!",
    "Keď vidíte, že pučia, sami viete, že je už blízko leto.",
    "Tak aj vy, keď uvidíte, že sa toto deje, vedzte, že je blízko Božie kráľovstvo.",
    "Veru, hovorím vám: Nepominie sa toto pokolenie, kým sa to všetko nestane.",
    "Nebo a zem sa pominú, ale moje slová sa nepominú.",
    "Dávajte si pozor, aby vaše srdcia neoťaželi obžerstvom, opilstvom a starosťami o tento život, aby vás ten deň neprekvapil",
    "ako osídlo. Lebo padne na všetkých, čo bývajú na celej zemi.",
    "Preto bdejte a modlite sa celý čas, aby ste mohli uniknúť všetkému, čo má prísť, a obstáť pred Synom človeka.\"",
    "Cez deň učil v Chráme, ale na noc vychádzal a zdržiaval sa na hore, ktorá sa volá Olivová.",
    "A včas ráno všetok ľud sa hrnul k nemu do Chrámu počúvať ho."
  ],
  "22": [
    "Blížili sa sviatky Nekvasených chlebov, ktoré sa nazývajú Pascha, Veľká noc.",
    "Veľkňazi a znalci Zákona hľadali spôsob, ako ho zabiť, báli sa však ľudu.",
    "Tu vošiel satan do Judáša, ktorý sa volal Iškariotský a bol jedným z Dvanástich.",
    "Ten odišiel k veľkňazom a veliteľom stráže dohovoriť sa, ako im ho má vydať.",
    "Tí sa potešili a dohodli sa, že mu dajú peniaze.",
    "On súhlasil a hľadal príležitosť vydať im ho, keď s ním nebudú zástupy ľudu.",
    "Prišiel deň Nekvasených chlebov, keď bolo treba obetovať paschu.",
    "Ježiš poslal Petra a Jána so slovami: \"Choďte nám pripraviť paschu, aby sme ju mohli jesť.\"",
    "Oni sa ho spýtali: \"Kde chceš, aby sme pripravili?\"",
    "Povedal im: \"Keď vojdete do mesta, stretnete človeka, ktorý nesie džbán vody. Choďte za ním do domu, do ktorého vojde,",
    "a majiteľovi domu povedzte: ‚Učiteľ ti odkazuje: Kde je miestnosť, v ktorej mám jesť paschu so svojimi učeníkmi?‘",
    "On vám ukáže veľkú sieň na poschodí, už prestretú. Tam nám prichystajte!\"",
    "Išli teda a všetko našli tak, ako im povedal. A pripravili paschu.",
    "Keď prišla hodina, zaujal miesto pri stole a apoštoli s ním.",
    "Povedal im: \"Veľmi som túžil jesť s vami túto paschu skôr, ako budem trpieť.",
    "Lebo hovorím vám: Už ju nebudem jesť, až do času, kým sa nenaplní v Božom kráľovstve.\"",
    "Vzal kalich, vzdal vďaky a povedal: \"Vezmite ho a podeľte sa medzi sebou.",
    "Lebo hovorím vám: Odteraz už nebudem piť z plodu viniča, kým nepríde Božie kráľovstvo.\"",
    "Potom vzal chlieb, vzdal vďaky, rozlomil ho a dal im so slovami: \"Toto je moje telo, ktoré sa dáva za vás. Toto robte na moju pamiatku.\"",
    "Tak isto po večeri vzal kalich a hovoril: \"Tento kalich je nová Zmluva, uzavretá mojou krvou, ktorá sa vylieva za vás.",
    "Pozrite, ruka toho, kto ma vydáva, je so mnou na stole.",
    "Syn človeka síce ide, ako je určené, ale beda človeku, skrze ktorého je vydaný!\"",
    "Oni sa začali jeden druhého vypytovať, kto z nich by to mohol vykonať.",
    "Vznikol medzi nimi aj spor, kto je z nich najväčší.",
    "Povedal im: \"Králi národov panujú nad nimi a tí, čo majú nad nimi moc, dajú sa volať dobrodincovia.",
    "Ale vy nie tak! Kto je medzi vami najväčší, nech sa stane ako najmenší a vodca ako sluha.",
    "Veď kto je väčší? Ten, čo sedí za stolom, či ten, čo obsluhuje? Nie ten, čo sedí za stolom? A ja som medzi vami ako ten, čo obsluhuje.",
    "Vy ste vytrvali so mnou v mojich skúškach,",
    "ja vám dávam kráľovskú moc, ako ju môj Otec dal mne,",
    "aby ste jedli a pili pri mojom stole v mojom kráľovstve, sedeli na trónoch a súdili dvanásť kmeňov Izraela.",
    "Šimon, Šimon, hľa, satan si vás vyžiadal, aby vás preosial ako pšenicu.",
    "Ale ja som prosil za teba, aby tvoja viera nezlyhala. A ty, keď sa vrátiš, posilňuj svojich bratov.\"",
    "On mu povedal: \"Pane, s tebou som hotový ísť aj do väzenia, aj na smrť.\"",
    "Ale Ježiš povedal: \"Hovorím ti, Peter, dnes nezaspieva kohút, kým tri razy nezaprieš, že ma poznáš.\"",
    "Potom im povedal: \"Chýbalo vám niečo, keď som vás poslal bez mešca, bez kapsy a bez sandálov?\" Oni odpovedali: \"Nie.\"",
    "On im povedal: \"Ale teraz, kto má mešec, nech si ho vezme, takisto aj kapsu, a kto nemá, nech predá plášť a kúpi si meč.",
    "Lebo hovorím vám: Musí sa na mne splniť, čo je napísané: Započítali ho medzi zločincov. A tak všetko, čo sa ma týka, chýli sa ku koncu.\"",
    "Oni povedali: \"Pozri, Pane, tu sú dva meče.\" On im odpovedal: \"To stačí.\"",
    "Potom vyšiel von a ako zvyčajne šiel na Olivovú horu, aj učeníci išli za ním.",
    "Keď prišiel na to miesto, povedal im: \"Modlite sa, aby ste neprišli do pokušenia!\"",
    "Potom sa od nich vzdialil asi toľko, čo by kameňom dohodil, kľakol si a modlil sa:",
    "\"Otče, ak chceš, vezmi odo mňa tento kalich! No nie moja, ale tvoja vôľa nech sa stane!\"",
    "Tu sa mu zjavil anjel z neba a posilňoval ho. A on sa v smrteľnej úzkosti ešte vrúcnejšie modlil,",
    "pričom mu pot stekal na zem ako veľké kvapky krvi.",
    "Keď vstal od modlitby a vrátil sa k učeníkom, našiel ich spať od zármutku.",
    "I povedal im: \"Čo spíte? Vstaňte, modlite sa, aby ste neprišli do pokušenia!\"",
    "Kým ešte hovoril, objavil sa zástup a pred nimi šiel jeden z Dvanástich menom Judáš. Priblížil sa k Ježišovi, aby ho pobozkal.",
    "Ale Ježiš mu povedal: \"Judáš, bozkom zrádzaš Syna človeka?\"",
    "Keď videli, čo sa chystá, jeho sprievodcovia povedali: \"Pane, máme udrieť mečom?\"",
    "A jeden z nich zasiahol veľkňazovho sluhu a odťal mu ucho.",
    "Ale Ježiš povedal: \"Prestaňte! Dosť!\" I dotkol sa mu ucha a uzdravil ho.",
    "Potom Ježiš povedal tým, čo prišli za ním, veľkňazom, veliteľom chrámovej stráže a starším: \"Ako na zločinca ste vytiahli s mečmi a kyjmi!",
    "Každý deň som bol s vami v Chráme a nepoložili ste na mňa ruky. Ale toto je vaša hodina a moc Temna.\"",
    "Keď ho chytili, odviedli ho a zaviedli do veľkňazovho domu. Peter šiel zďaleka za nimi.",
    "Keď uprostred nádvoria rozložili oheň a posadali si okolo neho, Peter si sadol medzi nich.",
    "Ako tak sedel pri svetle, všimla si ho ktorási slúžka, zahľadela sa naňho a povedala: \"Aj tento bol s ním.\"",
    "Ale on zaprel a povedal: \"Žena, nepoznám ho.\"",
    "O chvíľu si ho všimol iný a povedal: \"Aj ty si z nich.\" Peter odpovedal: \"Človeče, nie som.\"",
    "Keď prešla asi hodina, ktosi iný tvrdil: \"Veru, aj tento bol s ním, veď je aj Galilejčan.\"",
    "Peter povedal: \"Človeče, neviem, čo hovoríš.\" A vtom, kým ešte hovoril, zaspieval kohút.",
    "Vtedy sa Pán obrátil a pozrel na Petra. Peter sa rozpamätal na Pánovo slovo, ako mu povedal: \"Skôr, ako dnes kohút zaspieva, tri razy ma zaprieš.\"",
    "Vyšiel von a horko zaplakal.",
    "Chlapi, ktorí Ježiša strážili, posmievali sa mu a bili ho.",
    "Zakryli mu tvár a vypytovali sa ho: \"Prorokuj, kto ťa udrel!\"",
    "A všelijako inak sa mu rúhali.",
    "Keď sa rozvidnelo, zhromaždila sa rada starších ľudu, veľkňazi a znalci Zákona. Doviedli ho do svojho sanhedrinu",
    "a povedali: \"Ak si ty Kristus, povedz nám to!\" Odpovedal im: \"Aj keď vám to poviem, neuveríte",
    "a keď sa vás opýtam, neodpoviete mi.",
    "Ale odteraz bude Syn človeka sedieť po pravici Moci Boha.\"",
    "Tu povedali všetci: \"Si teda Boží Syn?\" On povedal: \"Vy sami hovoríte, že ja som.\"",
    "Oni povedali: \"Načo ešte potrebujeme svedectvo? Veď sme to sami počuli z jeho úst!\""
  ],
  "23": [
    "Tu celé zhromaždenie vstalo a odviedli ho pred Piláta.",
    "Začali teda naňho žalovať: \"Tohto človeka sme pristihli, ako rozvracia náš národ, zakazuje platiť dane cisárovi a tvrdí o sebe, že je Mesiáš Kráľ.\"",
    "Pilát sa ho spýtal: \"Si židovský kráľ?\" On odpovedal: \"Sám to hovoríš.\"",
    "Pilát povedal veľkňazom a zástupom: \"Ja nenachádzam nijakú vinu na tomto človeku.\"",
    "Ale oni naliehali: \"Poburuje ľud a učí po celej Judei, počnúc od Galiley až sem.\"",
    "Na tieto slová sa Pilát spýtal, či ten človek je Galilejčan.",
    "A keď sa dozvedel, že podlieha Herodesovej právomoci, poslal ho k Herodesovi, lebo aj on bol v tých dňoch v Jeruzaleme.",
    "Keď Herodes uvidel Ježiša, veľmi sa zaradoval. Už dávno ho túžil vidieť, lebo o ňom počul, a dúfal, že ho uvidí urobiť nejaký zázrak.",
    "Mnoho sa ho vypytoval, ale on mu nič neodpovedal.",
    "Stáli tam aj veľkňazi a znalci Zákona a nástojčivo na neho žalovali.",
    "Herodes so svojimi vojakmi ním pohrdol, urobil si z neho posmech, dal ho obliecť do skvelého rúcha a poslal ho nazad k Pilátovi.",
    "V ten deň sa Herodes a Pilát stali priateľmi, lebo predtým boli nepriateľmi.",
    "Pilát zavolal veľkňazov, predstavených a ľud",
    "a povedal im: \"Priviedli ste mi tohto človeka, že poburuje ľud. Ja som ho pred vami vypočúval a nenašiel som na tomto človeku nič z toho, čo na neho žalujete.",
    "Ale ani Herodes, lebo nám ho poslal späť. Vidíte, že neurobil nič, za čo by si zasluhoval smrť.",
    "Dám ho zbičovať a prepustím.\"",
    "",
    "Tu celý dav kričal: \"Preč s ním a prepusť nám Barabáša!\"",
    "Ten bol uväznený pre vzburu v meste a pre vraždu.",
    "Pilát k nim znovu prehovoril, lebo chcel Ježiša prepustiť.",
    "Ale oni vykrikovali: \"Ukrižuj, ukrižuj ho!\"",
    "On k nim tretí raz prehovoril: \"A čo zlé urobil? Nenašiel som na ňom nič, za čo by si zasluhoval smrť. Potrestám ho teda a prepustím.\"",
    "Ale oni veľkým krikom dorážali a žiadali, aby ho dal ukrižovať. Ich krik sa stupňoval.",
    "A Pilát sa rozhodol vyhovieť ich žiadosti:",
    "prepustil toho, ktorého si žiadali, ktorý bol uväznený pre vzburu a vraždu, zatiaľ čo Ježiša vydal ich vôli.",
    "Ako ho viedli, chytili istého Šimona z Cyrény, ktorý sa vracal z poľa, a položili naňho kríž, aby ho niesol za Ježišom.",
    "Šiel za ním veľký zástup ľudí aj žien, ktoré nad ním kvílili a nariekali.",
    "Ježiš sa k nim obrátil a povedal: \"Dcéry jeruzalemské, neplačte nado mnou, ale plačte samy nad sebou a nad svojimi deťmi.",
    "Lebo prichádzajú dni, keď povedia: ‚Šťastné neplodné, loná, čo nerodili, a prsia, čo nenadájali!‘",
    "Vtedy začnú hovoriť vrchom: Padnite na nás! A kopcom: Prikryte nás!",
    "Lebo keď toto robia so zeleným stromom, čo sa stane so suchým?\"",
    "Vedno s ním viedli na popravu ešte dvoch zločincov.",
    "Keď prišli na miesto, ktoré sa volá Lebka, ukrižovali jeho i zločincov: jedného sprava, druhého zľava.",
    "Ježiš povedal: \"Otče, odpusť im, lebo nevedia, čo robia.\" Potom si vojaci rozdelili jeho šaty, hádzali o ne lós.",
    "Ľud tam stál a díval sa. Vodcovia sa mu posmievali a vraveli: \"Iných zachraňoval, nech zachráni sám seba, ak je Boží Mesiáš, Vyvolený!\"",
    "Aj vojaci sa mu posmievali: prichádzali k nemu, podávali mu piť ocot",
    "a hovorili: \"Ak si židovský kráľ, zachráň sám seba!\"",
    "Nad ním bol aj nápis: \"Toto je židovský kráľ.\"",
    "Jeden zo zločincov visiacich na kríži ho urážal: \"Nie si ty Mesiáš? Zachráň sám seba i nás!\"",
    "Ale druhý ho zahriakol: \"Ani ty sa nebojíš Boha, hoci musíš niesť ten istý trest?",
    "Pre nás je to spravodlivé, my dostávame, čo sme si skutkami zaslúžili. Ale on neurobil nič zlé.\"",
    "Potom povedal: \"Ježišu, spomeň si na mňa, keď prídeš ako kráľ.\"",
    "On mu odpovedal: \"Veru, hovorím ti: Dnes budeš so mnou v raji.\"",
    "Bolo už okolo dvanástej hodiny a nastala tma po celej zemi až do tretej hodiny popoludní.",
    "Slnko sa zatmelo, chrámová opona sa roztrhla napoly",
    "a Ježiš zvolal mocným hlasom: \"Otče, do tvojich rúk porúčam svojho ducha.\" Po tých slovách vydýchol.",
    "Keď stotník videl, čo sa stalo, oslavoval Boha hovoriac: \"Tento človek bol naozaj spravodlivý.\"",
    "A celé zástupy tých, čo sa zišli na toto divadlo a videli, čo sa deje, bili sa do pŕs a vracali sa domov.",
    "Všetci jeho priatelia stáli obďaleč, tiež ženy, ktoré ho sprevádzali z Galiley, a dívali sa na to.",
    "Tu istý muž menom Jozef, člen Rady, dobrý a spravodlivý človek",
    "z judského mesta Arimatey, ktorý nesúhlasil s rozhodnutiami a činmi ostatných a očakával Božie kráľovstvo,",
    "zašiel k Pilátovi a poprosil o Ježišovo telo.",
    "Sňal ho, zavinul do plátna a uložil ho do vytesaného hrobu, v ktorom ešte nik neležal.",
    "Bol prípravný deň a už sa začínala sobota.",
    "Ženy, ktoré prišli s Ježišom z Galiley, išli za Jozefom, pozreli si hrob, aj to, ako uložili jeho telo.",
    "Potom sa vrátili domov a pripravili voňavé oleje a masti. V sobotu podľa prikázania zachovali pokoj."
  ],
  "24": [
    "V prvý deň po sobote zavčas ráno išli k hrobu a priniesli voňavé oleje, čo si pripravili.",
    "Kameň našli od hrobu odvalený,",
    "vošli dnu, ale telo Pána Ježiša nenašli.",
    "Ako nad tým rozpačito uvažovali, zastali pri nich dvaja mužovia v žiarivom odeve.",
    "Zmocnil sa ich strach a sklonili tváre k zemi. Ale oni sa im prihovorili: \"Prečo hľadáte živého medzi mŕtvymi?",
    "Niet ho tu. Vstal z mŕtvych. Spomeňte si, ako vám povedal, keď bol ešte v Galilei:",
    "Syn človeka musí byť vydaný do rúk hriešnych ľudí a ukrižovaný, ale on tretieho dňa vstane z mŕtvych.\"",
    "Tu sa rozpamätali na jeho slová.",
    "Keď sa vrátili od hrobu, toto všetko zvestovali Jedenástim a všetkým ostatným.",
    "Bola to Mária Magdaléna, Jana a Mária Jakubova. Iné ženy, ktoré boli s nimi, to tiež porozprávali apoštolom.",
    "Ale im sa zdali tieto slová ako blúznenie a neverili im.",
    "No Peter vstal a bežal k hrobu. Keď sa nahol dnu, videl tam len plachty. I vrátil sa domov, zadivený nad tým, čo sa stalo.",
    "V ten deň išli dvaja z nich do dediny zvanej Emauzy, ktorá bola od Jeruzalema vzdialená asi šesťdesiat stadií,",
    "a zhovárali sa o všetkom, čo sa prihodilo.",
    "Ako sa tak zhovárali a spoločne uvažovali, priblížil sa k nim sám Ježiš a šiel s nimi.",
    "Ich oči boli zastreté, aby ho nepoznali.",
    "I spýtal sa ich: \"O čom sa to cestou zhovárate?\" Zastavili sa zronení.",
    "Jeden z nich, menom Kleofáš, mu odpovedal: \"Ty si vari jediný z obyvateľov Jeruzalema, ktorý nevie, čo sa tam stalo v týchto dňoch?\"",
    "On im povedal: \"A čo?\" Vraveli mu: \"S Ježišom Nazaretským, ktorý bol prorokom, mocným skutkami i rečou pred Bohom a pred všetkým ľudom;",
    "ako ho naši veľkňazi a poprední ľudia dali odsúdiť na smrť a ukrižovať.",
    "A my sme dúfali, že on vyslobodí Izrael. Ale dnes je už tretí deň, ako sa to všetko stalo.",
    "Niektoré z našich žien nás naľakali. Pred svitaním boli pri hrobe,",
    "jeho telo nenašli, ale prišli a tvrdili, že sa im zjavili anjeli, ktorí hovorili, že on žije.",
    "Niektorí z našich odišli k hrobu a zistili, že je tak, ako vraveli ženy, ale jeho nevideli.\"",
    "On im povedal: \"Akí ste nechápaví! Akí ste pomalí uveriť všetko, čo oznámili proroci!",
    "Či nemal Mesiáš toto všetko vytrpieť a tak vojsť do svojej slávy?\"",
    "A počnúc od Mojžiša a všetkých prorokov vykladal im, čo sa naňho v celom Písme vzťahovalo.",
    "Tak sa priblížili k dedine, do ktorej šli, a on sa tváril, že ide ďalej.",
    "Ale oni naňho naliehali: \"Zostaň s nami, lebo sa zvečerieva a deň sa už schýlil!\" Vošiel teda a zostal s nimi.",
    "A stalo sa, že keď bol s nimi pri stole, vzal chlieb, povedal požehnanie, potom ho lámal a dával im ho.",
    "Vtom sa im otvorili oči, poznali ho, ale on im zmizol.",
    "Tu si povedali: \"Či nám nehorelo srdce, keď sa s nami cestou rozprával a vysvetľoval nám Písma?\"",
    "A ešte v tú hodinu vstali a vrátili sa do Jeruzalema. Tam našli zhromaždených Jedenástich a ich priateľov.",
    "Tí im povedali: \"Pán naozaj vstal z mŕtvych a zjavil sa Šimonovi.\"",
    "Aj oni porozprávali, čo sa im stalo cestou a ako ho poznali pri lámaní chleba.",
    "Kým toto hovorili, on sám zastal uprostred nich a povedal im: \"Pokoj vám.\"",
    "Zmätení a naľakaní si mysleli, že vidia ducha.",
    "On im povedal: \"Čo sa ľakáte? Prečo vám v srdciach vznikajú pochybnosti?",
    "Pozrite mi ruky a nohy, že som to ja! Ohmatajte ma a presvedčte sa! Veď duch nemá mäso a kosti, ako vidíte, že ja mám.\"",
    "Keď to povedal, ukázal im ruky a nohy.",
    "A keď tomu stále od veľkej radosti nemohli uveriť a len sa divili, povedal im: \"Máte tu niečo na jedenie?\"",
    "Oni mu podali kúsok pečenej ryby.",
    "I vzal si a jedol pred nimi.",
    "Potom im povedal: \"Toto je to, čo som vám hovoril, kým som bol ešte s vami, že sa musí splniť všetko, čo je o mne napísané v Mojžišovom Zákone, u Prorokov a v Žalmoch.\"",
    "Vtedy im otvoril myseľ, aby porozumeli Písmam,",
    "a povedal im: \"Je to tak, ako bolo napísané: Mesiáš bude trpieť a tretieho dňa vstane z mŕtvych",
    "a v jeho mene sa bude ohlasovať všetkým národom obrátenie a odpustenie hriechov, počnúc od Jeruzalema.",
    "Toho ste vy svedkami.",
    "Hľa, ja na vás zošlem toho, ktorého môj Otec prisľúbil. Preto zostaňte v meste, kým nebudete vystrojení mocou z výsosti!\"",
    "Potom ich zaviedol až k Betánii, zdvihol ruky a požehnal ich.",
    "Ako ich žehnal, vzdialil sa od nich a vznášal sa do neba.",
    "Oni sa pred ním prestreli tvárou k zemi a s veľkou radosťou sa vrátili do Jeruzalema.",
    "Stále sa zdržiavali v Chráme a chválili Boha."
  ]
}